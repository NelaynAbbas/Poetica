
zaḳhmoñ ke dahan bhar de ḳhanjar ke nishāñ le jā
be-samt sadāoñ kī rif.at kā gumāñ le jā
ehsās-e-basīrat meñ ibrat kā samāñ le jā
ujḌī huī bastī se buniyād-e-makāñ le jā
shahroñ kī fazāoñ meñ lāshoñ kā ta.affun hai
jañgal kī havā aa jā jismoñ kā dhuāñ le jā
hai aur abhī baaqī tārīk safar shab kā
ugne de nayā sūraj phir chāhe jahāñ le jā
jaltī huī rātoñ kā bujhtā huā manzar huuñ
ghar aa ke kabhī 'ājiz' mujh se ye samāñ le jā
zaKHmon ke dahan bhar de KHanjar ke nishan le ja
be-samt sadaon ki rifat ka guman le ja
ehsas-e-basirat mein ibrat ka saman le ja
ujDi hui basti se buniyaad-e-makan le ja
shahron ki fazaon mein lashon ka taffun hai
jangal ki hawa aa ja jismon ka dhuan le ja
hai aur abhi baqi tarik safar shab ka
ugne de naya suraj phir chahe jahan le ja
jalti hui raaton ka bujhta hua manzar hun
ghar aa ke kabhi 'ajiz' mujh se ye saman le ja

umr be-vaj.h na be-rabt guzārī jaa.e
aa.ina dekh ke tasvīr utārī jaa.e
vahī kamra vahī ḳhushbū vahī har shab kī ghuTan
aaj kī raat kahīñ aur guzārī jaa.e
yuuñ zarūrat kī dukāñ se hai ta'alluq us kā
jaise chaurāhe pe har roz bhikārī jaa.e
ḳhauf āñkhoñ ke kaToroñ se chhalak jā.egā
musht-bhar ḳhaak sahī chehre pe maarī jaa.e
hai khañDar jism magar ruuh kī taskīñ ke liye
būḌhī dīvār kisī tarah sañvārī jaa.e
shaam hī se mire bistar kī shikan kahtī hai
aaj bhī kal kī tarah raat na bhārī jaa.e
apne takiye pe likhā us ne ye misrā 'ājiz'
aañkh lag jaa.e to phir chīḳh na maarī jaa.e
umr be-wajh na be-rabt guzari jae
aaina dekh ke taswir utari jae
wahi kamra wahi KHushbu wahi har shab ki ghuTan
aaj ki raat kahin aur guzari jae
yun zarurat ki dukan se hai ta'alluq us ka
jaise chaurahe pe har roz bhikari jae
KHauf aankhon ke kaToron se chhalak jaega
musht-bhar KHak sahi chehre pe mari jae
hai khanDar jism magar ruh ki taskin ke liye
buDhi diwar kisi tarah sanwari jae
sham hi se mere bistar ki shikan kahti hai
aaj bhi kal ki tarah raat na bhaari jae
apne takiye pe likha us ne ye misra 'ajiz'
aankh lag jae to phir chiKH na mari jae

jitnī tezī se aa rahā thā vo
lauT kar duur jā rahā thā vo
sirf rishte kī baat par yaaro
umr apnī chhupā rahā thā vo
titliyāñ jitnī sāmne aa.iiñ
rañg sab ke churā rahā thā vo
dil kisī se nahīñ milā us kā
haath sab se milā rahā thā vo
zaḳhm-ḳhurda sadāoñ ko 'ājiz'
ḳhāmushī se uThā rahā thā vo
jitni tezi se aa raha tha wo
lauT kar dur ja raha tha wo
sirf rishte ki baat par yaro
umr apni chhupa raha tha wo
titliyan jitni samne aain
rang sab ke chura raha tha wo
dil kisi se nahin mila us ka
hath sab se mila raha tha wo
zaKHm-KHurda sadaon ko 'ajiz'
KHamushi se uTha raha tha wo

siina lahūluhān hai kaalī chaTān kā
patthar meñ bhī gumān sā hotā hai jaan kā
chhoTā sā ek tinkā chiḌiyā kī choñch meñ
shahtīr lag rahā thā jo ūñche makān kā
qindīl le ke ḳhud hī vo ḳhandaq meñ jā girā
nā'ra lagā rahā thā abhī sāvdhān kā
hai sāmne se aañkh milāne kā lutf aur
khelegā kyā shikār shikārī machān kā
'ājiz' merī qamīz meñ aTkā thā jo kabhī
tohfe kā thā vo phuul ki kāñTā thā jaan kā
sina lahuluhan hai kali chaTan ka
patthar mein bhi guman sa hota hai jaan ka
chhoTa sa ek tinka chiDiya ki chonch mein
shahtir lag raha tha jo unche makan ka
qindil le ke KHud hi wo KHandaq mein ja gira
na'ra laga raha tha abhi sawdhan ka
hai samne se aankh milane ka lutf aur
khelega kya shikar shikari machan ka
'ajiz' meri qamiz mein aTka tha jo kabhi
tohfe ka tha wo phul ki kanTa tha jaan ka

ek ik patā havāoñ se hai laḌne vaalā
peḌ us kā nahīñ āñdhī se ukhaḌne vaalā
raah chalte hue uñglī bhī kisī kī na pakaḌ
bhiiḌ meñ hotā hai har shaḳhs bichhaḌne vaalā
ik humakte hue bachche kī tarah zid na kar
ḳhushnumā jism khilaunā hai bigaḌne vaalā
ḳhatm mahloñ kī ravā-dārī kā dastūr huā
ab yahāñ kaun hai dīvār meñ gaḌhne vaalā
zindagī shahar basāne meñ hai masrūf 'ājiz'
gaañv tūfān kī zad meñ hai ujaḌne vaalā
ek ek pata hawaon se hai laDne wala
peD us ka nahin aandhi se ukhaDne wala
rah chalte hue ungli bhi kisi ki na pakaD
bhiD mein hota hai har shaKHs bichhaDne wala
ek humakte hue bachche ki tarah zid na kar
KHushnuma jism khilauna hai bigaDne wala
KHatm mahlon ki rawa-dari ka dastur hua
ab yahan kaun hai diwar mein gaDhne wala
zindagi shahar basane mein hai masruf 'ajiz'
ganw tufan ki zad mein hai ujaDne wala

ḳhālī-uz-zehn hue jab se ḳhalāoñ kī tarah
ham bhaTakte rahe be-lāg havāoñ kī tarah
ḳhud-kushī jurm hai sangīn ḳhatāoñ kī tarah
zindagī dekh idhar ham meñ ḳhudāoñ kī tarah
kitnā āsān hai ehsās kī talḳhī kā 'ilāj
zahr biktā hai sar-e-ām davāoñ kī tarah
kyā muqaddar hai ki sūraj ke nagar meñ rah kar
chāñd se log haiñ tārīk guphāoñ kī tarah
haa.e is daur kī taqdīr meñ āvāz-e-azāñ
kārgar kyoñ nahīñ meloñ kī sadāoñ kī tarah
us ke jalte hue hoñToñ pe mirā naam 'ājiz'
aaj bhī aatā hai majbūr du'āoñ kī tarah
KHali-uz-zehn hue jab se KHalaon ki tarah
hum bhaTakte rahe be-lag hawaon ki tarah
KHud-kushi jurm hai sangin KHataon ki tarah
zindagi dekh idhar hum mein KHudaon ki tarah
kitna aasan hai ehsas ki talKHi ka 'ilaj
zahr bikta hai sar-e-am dawaon ki tarah
kya muqaddar hai ki suraj ke nagar mein rah kar
chand se log hain tarik guphaon ki tarah
hae is daur ki taqdir mein aawaz-e-azan
kargar kyon nahin melon ki sadaon ki tarah
us ke jalte hue honTon pe mera nam 'ajiz'
aaj bhi aata hai majbur du'aon ki tarah

muñh jo dekhe ā.īna gar kāñch kā
muskurā uTThe muqaddar kāñch kā
bhuul jā.ūñgā maiñ apne aap ko
'aks pahchānegā jo har kāñch kā
pattharoñ kā hai nasība auj par
le ga.ī tahzīb jhūmar kāñch kā
haath se bachche ke patthar chhīn lo
aadmī hai mere andar kāñch kā
wiper ke raqs se 'ājiz' use
faiz pahuñchā zindagī bhar kāñch kā
munh jo dekhe aaina gar kanch ka
muskura uTThe muqaddar kanch ka
bhul jaunga main apne aap ko
'aks pahchanega jo har kanch ka
pattharon ka hai nasiba auj par
le gai tahzib jhumar kanch ka
hath se bachche ke patthar chhin lo
aadmi hai mere andar kanch ka
wiper ke raqs se 'ajiz' use
faiz pahuncha zindagi bhar kanch ka

husn-dar-husn phir āzmāne ke baad
ḳhuun ronā paḌā dil lagāne ke baad
un raqīboñ meñ photo khiñchāne ke baad
kyā milegā tumheñ jī jalāne ke ba.ad
is qadar mujh pe martī hai paglī koī
rone lagtī hai d p haTāne ke baad
vo patang thī kaTī aur chalī bhī ga.ī
haath dhāgā bachā bas uḌāne ke baad
ishq to dūriyoñ meñ bhī miTtā nahīñ
rūThtī hai havas duur jaane ke baad
lag ke bahtī thī 'sāhil' se kal jo nadī
kaT ga.ī mujh se sāgar meñ jaane ke baad
husn-dar-husn phir aazmane ke baad
KHun rona paDa dil lagane ke baad
un raqibon mein photo khinchane ke baad
kya milega tumhein ji jalane ke baad
is qadar mujh pe marti hai pagli koi
rone lagti hai d p haTane ke baad
wo patang thi kaTi aur chali bhi gai
hath dhaga bacha bas uDane ke baad
ishq to duriyon mein bhi miTta nahin
ruThti hai hawas dur jaane ke baad
lag ke bahti thi 'sahil' se kal jo nadi
kaT gai mujh se sagar mein jaane ke baad

laboñ pe muskān dil meñ dahshat ajiib ḳhilqat mirī ġhazāla
ḳhatā pe apne nahīñ kare hai kabhī nadāmat mirī ġhazāla
so jaisā chāhā banāyā rab ne badan kā ḳhāka ye us kī marzī
har ek Dhab meñ haiñ apne apne kasāo kasrat mirī ġhazāla
qarār de de mujhe tū kāfir na chhūT pā.egī ye ibādat
rahegī qadmoñ meñ sirf tere ye merī jannat mirī ġhazāla
nahīñ hai mumkin ki kaT sake ye ḳhudā kā likkhā ye sochtā huuñ
vo mil kahe mujh se kuchh to merī badal de qismat mirī ġhazāla
anā se māñgūñ jahāñ se māñgūñ maiñ tujh ko kis kis ḳhudā se māñgūñ
banī hai mere hī jān-o-jī kī tū saḳht aafat mirī ġhazāla
maiñ chāhtā huuñ banā le 'sāhil' mujhe tū apnī hī zindagī kā
nahīñ hai mujh ko zamāne-bhar se koī bhī hājat mirī ġhazāla
labon pe muskan dil mein dahshat ajib KHilqat meri ghazala
KHata pe apne nahin kare hai kabhi nadamat meri ghazala
so jaisa chaha banaya rab ne badan ka KHaka ye us ki marzi
har ek Dhab mein hain apne apne kasao kasrat meri ghazala
qarar de de mujhe tu kafir na chhuT paegi ye ibaadat
rahegi qadmon mein sirf tere ye meri jannat meri ghazala
nahin hai mumkin ki kaT sake ye KHuda ka likkha ye sochta hun
wo mil kahe mujh se kuchh to meri badal de qismat meri ghazala
ana se mangun jahan se mangun main tujh ko kis kis KHuda se mangun
bani hai mere hi jaan-o-ji ki tu saKHt aafat meri ghazala
main chahta hun bana le 'sahil' mujhe tu apni hi zindagi ka
nahin hai mujh ko zamane-bhar se koi bhi hajat meri ghazala

kitāb-e-zīst meñ aisā koī bhī baab nahīñ
tumhāre 'ishq kā jis par likhā hisāb nahīñ
sharāb-ḳhāne meñ do buuñd bhī sharāb nahīñ
hamāre vāste is se baḌā 'azāb nahīñ
huī ye zindagī tārīk raat ke mānind
tū māhtāb nahīñ maiñ bhī āftāb nahīñ
na.ī hayāt meñ Dhalnā paḌegā ab is ko
ye zindagī to mohabbat meñ kāmyāb nahīñ
tū apnī āñkhoñ kā chashma badal ke dekh mujhe
jahān jitnā hai itnā to maiñ ḳharāb nahīñ
hameñ bhī tark-e-ta'alluq kā ḳhaak ho afsos
bichhaḌ ke ham se tumheñ bhī to iztirāb nahīñ
ye mai-kada hai yahāñ hai har ek shaḳhs qubūl
koī sharīf nahīñ hai koī ḳharāb nahīñ
ḳhizāñ ne kaun sī tartīb se kiyā barbād
kisī bhī shāḳh pe gulshan meñ ik gulāb nahīñ
kitab-e-zist mein aisa koi bhi bab nahin
tumhaare 'ishq ka jis par likha hisab nahin
sharab-KHane mein do bund bhi sharab nahin
hamare waste is se baDa 'azab nahin
hui ye zindagi tarik raat ke manind
tu mahtab nahin main bhi aaftab nahin
nai hayat mein Dhalna paDega ab is ko
ye zindagi to mohabbat mein kaamyab nahin
tu apni aankhon ka chashma badal ke dekh mujhe
jahan jitna hai itna to main KHarab nahin
hamein bhi tark-e-ta'alluq ka KHak ho afsos
bichhaD ke hum se tumhein bhi to iztirab nahin
ye mai-kada hai yahan hai har ek shaKHs qubul
koi sharif nahin hai koi KHarab nahin
KHizan ne kaun si tartib se kiya barbaad
kisi bhi shaKH pe gulshan mein ek gulab nahin

vaqt ke saath saath chalnā thā
ḳhud ko thoḌā bahut badalnā thā
is meñ ġhalatī ghaḌī kī thoḌī hai
vaqt thā vaqt par nikalnā thā
us kī fitrat pe tanz mat kiije
rang girgiT ko to badalnā thā
sab phisalte haiñ is javānī meñ
kahne vaale tujhe sañbhalnā thā
tark-e-ulfat kī kyā zarūrat thī
gar tumheñ zā.iqa badalnā thā
waqt ke sath sath chalna tha
KHud ko thoDa bahut badalna tha
is mein ghalati ghaDi ki thoDi hai
waqt tha waqt par nikalna tha
us ki fitrat pe tanz mat kije
rang girgiT ko to badalna tha
sab phisalte hain is jawani mein
kahne wale tujhe sanbhalna tha
tark-e-ulfat ki kya zarurat thi
gar tumhein zaiqa badalna tha

vasl kā mausam ho to ye sardiyāñ hī Thiik haiñ
hijr meñ qurbat kī ye parchhā.iyāñ hī Thiik haiñ
kyā batā.ūñ maiñ ki tum ne kis ko sauñpī hai hayā
is liye sochā mirī ḳhāmoshiyāñ hī Thiik haiñ
ishq se bezār dil ye chīḳh kar kahne lagā
ishq chhoḌo āshiqoñ tanhā.iyāñ hī Thiik haiñ
is qadar ham ho chuke rusvā vafā ke naam par
ab sharāfat chhoḌ dī bad-nāmiyāñ hī Thiik haiñ
aap ne chāhā judā.ī so alag ham ho ga.e
kyā kaheñ ab aap kī ye marziyāñ hī Thiik haiñ
ho na paa.e jab mukammal ishq kā qissa to phir
shohrateñ rahne do ab gum-nāmiyāñ hī Thiik haiñ
is se pahle ham judā hoñ kuchh bharam baaqī rahe
darmiyāñ ab talḳh sī ye dūriyāñ hī Thiik haiñ
bujh chukā jo kyoñ vo sulgā.ūñ mohabbat kā alaav
ab talak jhelī jafā kī saḳhtiyāñ hī Thiik haiñ
hai fasāna ishq kā Duubā hai sāhil ashk meñ
mere mazmūñ kā ye unvāñ talḳhiyāñ hī Thiik haiñ
wasl ka mausam ho to ye sardiyan hi Thik hain
hijr mein qurbat ki ye parchhaiyan hi Thik hain
kya bataun main ki tum ne kis ko saunpi hai haya
is liye socha meri KHamoshiyan hi Thik hain
ishq se bezar dil ye chiKH kar kahne laga
ishq chhoDo aashiqon tanhaiyan hi Thik hain
is qadar hum ho chuke ruswa wafa ke nam par
ab sharafat chhoD di bad-namiyan hi Thik hain
aap ne chaha judai so alag hum ho gae
kya kahen ab aap ki ye marziyan hi Thik hain
ho na pae jab mukammal ishq ka qissa to phir
shohraten rahne do ab gum-namiyan hi Thik hain
is se pahle hum juda hon kuchh bharam baqi rahe
darmiyan ab talKH si ye duriyan hi Thik hain
bujh chuka jo kyon wo sulgaun mohabbat ka alaw
ab talak jheli jafa ki saKHtiyan hi Thik hain
hai fasana ishq ka Duba hai sahil ashk mein
mere mazmun ka ye unwan talKHiyan hi Thik hain

siyāsī nafratoñ kī zad meñ ā.eñge hamīñ kab tak
bhigo kar shaah rakkhegā lahū meñ āstīñ kab tak
ka.ī kankar vafā kī jhiil meñ maiñ pheñk aaya huuñ
ubhar kar sat.h pe ā.eñge dekheñ tah-nashīñ kab tak
bharam ke paañv kī zanjīr ko sach toḌ hī degā
kisī ke jhuuT par koī karegā bhī yaqīñ kab tak
rakhegā vaqt un ke rū-barū bhī aa.ina ik din
jahāñ ke aib hī dekhā kareñge nukta-chīñ kab tak
nigāhoñ se hī vo har shaḳhs ko kāfir banā degā
bachegī ye havas ke saa.e se rū-e-zamīñ kab tak
na jaane kab rihā is qaid se ham hoñge ai 'sāhil'
satā.eñge hamārī ziist ko ye kufr-o-dīñ kab tak
siyasi nafraton ki zad mein aaenge hamin kab tak
bhigo kar shah rakkhega lahu mein aastin kab tak
kai kankar wafa ki jhil mein main phenk aaya hun
ubhar kar sath pe aaenge dekhen tah-nashin kab tak
bharam ke panw ki zanjir ko sach toD hi dega
kisi ke jhuT par koi karega bhi yaqin kab tak
rakhega waqt un ke ru-baru bhi aaina ek din
jahan ke aib hi dekha karenge nukta-chin kab tak
nigahon se hi wo har shaKHs ko kafir bana dega
bachegi ye hawas ke sae se ru-e-zamin kab tak
na jaane kab riha is qaid se hum honge ai 'sahil'
sataenge hamari zist ko ye kufr-o-din kab tak

Dhalī jo raat bahut der muskurā.ī sabā
fazā ko de ke ga.ī aaj phir badhā.ī sabā
bhale hī aaj chaman ko tū raas aa.ī sabā
guloñ ke lab pe magar hai tirī burā.ī sabā
uThā ke haath duā māñgne lage haiñ charāġh
to kar rahī hai bhalā kaisī rahnumā.ī sabā
chaḌhī jo dhuup to dāman jhaTak diyā us ne
ufuq se karne lagī khul ke bevafā.ī sabā
mahak uThī hai tamanna bhī zaḳhm khāne kī
kaTār haath meñ le kar galī meñ aa.ī sabā
ġhubār zehn jigar meñ uThā diyā ġham kā
sitam ke shahr se sīdhe hī dil meñ aa.ī sabā
ajiib Dhang kī mastī hai in pahāḌoñ kī
badan par oḌh lī hañs kar kabhī bichā.ī sabā
gulāb ḳhvāb sitāre dhanak udaas charāġh
paḌī hai fasl-e-mohabbat kaTī-kaTā.ī sabā
na jaane kis ke ishāre pe rāt-din 'sāhil'
sunā rahī hai kahānī sunī-sunā.ī sabā
Dhali jo raat bahut der muskurai saba
faza ko de ke gai aaj phir badhai saba
bhale hi aaj chaman ko tu ras aai saba
gulon ke lab pe magar hai teri burai saba
uTha ke hath dua mangne lage hain charagh
to kar rahi hai bhala kaisi rahnumai saba
chaDhi jo dhup to daman jhaTak diya us ne
ufuq se karne lagi khul ke bewafai saba
mahak uThi hai tamanna bhi zaKHm khane ki
kaTar hath mein le kar gali mein aai saba
ghubar zehn jigar mein uTha diya gham ka
sitam ke shahr se sidhe hi dil mein aai saba
ajib Dhang ki masti hai in pahaDon ki
badan par oDh li hans kar kabhi bichai saba
gulab KHwab sitare dhanak udas charagh
paDi hai fasl-e-mohabbat kaTi-kaTai saba
na jaane kis ke ishaare pe raat-din 'sahil'
suna rahi hai kahani suni-sunai saba

yuuñ to hone ko kyā nahīñ hotā
aadmī bas ḳhudā nahīñ hotā
dard dil TūTne kā jān-e-man
yā to hotā hai yā nahīñ hotā
fā.elātun fa'ilatun felun
is se misrā ravā nahīñ hotā
piine paḌte haiñ saiñkaḌoñ aañsū
dard ḳhud to davā nahīñ hotā
jo bhī insāñ hai yaar insāñ hai
koī chhoTā baḌā nahīñ hotā
vaise rishte bahut se haiñ 'sāhil'
dard sā ik sagā nahīñ hotā
yun to hone ko kya nahin hota
aadmi bas KHuda nahin hota
dard dil TuTne ka jaan-e-man
ya to hota hai ya nahin hota
faelatun fa'ilatun felun
is se misra rawa nahin hota
pine paDte hain sainkaDon aansu
dard KHud to dawa nahin hota
jo bhi insan hai yar insan hai
koi chhoTa baDa nahin hota
waise rishte bahut se hain 'sahil'
dard sa ek saga nahin hota

shaam ke tan par sajī jo surma.ī poshāk hai
ham charāġhoñ kī faqat ye raushnī poshāk hai
chāñd peshānī kā Tiikā chāñdnī poshāk hai
raat ne pahnī hai jo vo sāhirī poshāk hai
ḳhaak kā ye jism hai aur ḳhaak hī poshāk hai
zindagī kī ye nahīñ ye ruuh kī poshāk hai
is ko jannat meñ qadam rakhne pe hai pābandiyāñ
jis kisī bad-zehn kī bhī kāfirī poshāk hai
har galī nukkaḌ nagar ab ban chukā maqtal yahāñ
be-gunāhoñ kī lahū tar chīḳhtī poshāk hai
sab kī taqrīroñ meñ vaise hai ḳhudā sab kā hī ik
haañ magar har dil kī apnī maz.habī poshāk hai
us ġhazal ke harf 'sāhil' muskurā.e kis qadar
muddatoñ se jis ne pahnī mātamī poshāk hai
sham ke tan par saji jo surmai poshak hai
hum charaghon ki faqat ye raushni poshak hai
chand peshani ka Tika chandni poshak hai
raat ne pahni hai jo wo sahiri poshak hai
KHak ka ye jism hai aur KHak hi poshak hai
zindagi ki ye nahin ye ruh ki poshak hai
is ko jannat mein qadam rakhne pe hai pabandiyan
jis kisi bad-zehn ki bhi kafiri poshak hai
har gali nukkaD nagar ab ban chuka maqtal yahan
be-gunahon ki lahu tar chiKHti poshak hai
sab ki taqriron mein waise hai KHuda sab ka hi ek
han magar har dil ki apni mazhabi poshak hai
us ghazal ke harf 'sahil' muskurae kis qadar
muddaton se jis ne pahni matami poshak hai

ashkoñ se apnī āñkheñ bhigotā rahā ġhazāl
baiThā nadī ke tiir pe rotā rahā ġhazāl
afsos ye hai us ko ġhazāla na mil sakī
ḳhud ko ġhamoñ meñ ḳhuub Dubotā rahā ġhazāl
sahrā-navardiyoñ use raas aa.ī is qadar
shānoñ pe ḳhāk-e-ishq bhī Dhotā rahā ġhazāl
vahshat kā ehtirām junūñ meñ kiyā ba-chashm
maazī ke ḳhaar dil meñ chubhotā rahā ġhazāl
ranj-o-surūr-o-kaif javānī ke chaar din
kyā kyā tumhāre 'ishq meñ khotā rahā ġhazāl
āñkhoñ meñ laal Dore se paḌte chale ga.e
aañsū ye kis hunar se pirotā rahā ġhazāl
sāhil tamām roz ġhamoñ ke 'azāb meñ
be-ḳhauf jism-o-jān se hotā rahā ġhazāl
ashkon se apni aankhen bhigota raha ghazal
baiTha nadi ke tir pe rota raha ghazal
afsos ye hai us ko ghazala na mil saki
KHud ko ghamon mein KHub Dubota raha ghazal
sahra-nawardiyon use ras aai is qadar
shanon pe KHak-e-ishq bhi Dhota raha ghazal
wahshat ka ehtiram junun mein kiya ba-chashm
mazi ke KHar dil mein chubhota raha ghazal
ranj-o-surur-o-kaif jawani ke chaar din
kya kya tumhaare 'ishq mein khota raha ghazal
aankhon mein lal Dore se paDte chale gae
aansu ye kis hunar se pirota raha ghazal
sahil tamam roz ghamon ke 'azab mein
be-KHauf jism-o-jaan se hota raha ghazal

ābla-pā.ī huī na ziist meñ haa.il kabhī
paañv kab mere thake gar ho ga.e ghā.il kabhī
pur-kashish hai mahfil-e-duniyā bahut apnī jagah
par mujhe ye apnī jānib kar sakī maa.il kabhī
har amal kā ajr hai mahfūz apne rab ke paas
koī bhī achchhā amal jaatā nahīñ zaa.il kabhī
chhā ga.ī mastī badan meñ aur dil par ik surūr
zehn meñ jab baj uThī mahbūb kī paa.il kabhī
jholiyāñ bhar dī ga.iiñ rahmat se rab kī dosto
kab hai ḳhālī haath lauTā koī bhī saa.il kabhī
baat sachchī hai to kahne meñ takalluf kyā tujhe
log ho hī jā.eñge 'ākif' tire qaa.il kabhī
aabla-pai hui na zist mein hail kabhi
panw kab mere thake gar ho gae ghail kabhi
pur-kashish hai mahfil-e-duniya bahut apni jagah
par mujhe ye apni jaanib kar saki mail kabhi
har amal ka ajr hai mahfuz apne rab ke pas
koi bhi achchha amal jata nahin zail kabhi
chha gai masti badan mein aur dil par ek surur
zehn mein jab baj uThi mahbub ki pail kabhi
jholiyan bhar di gain rahmat se rab ki dosto
kab hai KHali hath lauTa koi bhi sail kabhi
baat sachchi hai to kahne mein takalluf kya tujhe
log ho hi jaenge 'akif' tere qail kabhi

dil samundar thā lekin ye tishna-labī
merī qismat meñ kis roz likkhī ga.ī
aañkh pur-nam magar muskurāhaT mirī
kah rahī thī kahānī mire ishq kī
ishq ke sail ko rokne ke liye
ġham kī dīvār raste meñ rakh dī ga.ī
zulmateñ sah gayā maiñ isī aas par
chāñd niklā to jā.egī tīra-shabī
dilrubā shahr ke kuchh se kuchh ho ga.e
merī manzil musalsal vahī kī vahī
ḳhaar chubhte ga.e ḳhaar chuntā gayā
thā parastār-e-gulzār ākif-'ġhanī'
dil samundar tha lekin ye tishna-labi
meri qismat mein kis roz likkhi gai
aankh pur-nam magar muskurahaT meri
kah rahi thi kahani mere ishq ki
ishq ke sail ko rokne ke liye
gham ki diwar raste mein rakh di gai
zulmaten sah gaya main isi aas par
chand nikla to jaegi tira-shabi
dilruba shahr ke kuchh se kuchh ho gae
meri manzil musalsal wahi ki wahi
KHar chubhte gae KHar chunta gaya
tha parastar-e-gulzar aakif-'ghani'

har kaam kā vaqt muqarrar hai har kaam ko vaqt pe honā hai
kis baat kī āḳhir jaldī hai kis baat kā phir ye ronā hai
duniyā ke masā.ib jhelne ko mālik ne banāyā hai jīvan
ārām bhalā phir kaahe kā phir kaahe ye sonā hai
be-maqsad jiinā kahte haiñ haivān ke jaisā jiine ko
insāñ ke liye to ye jīvan yaaro pur-ḳhār bichhaunā hai
dushvār sahī rasta lekin chalnā hai hameñ manzil kī taraf
manzil kī talab meñ 'ākif' jī kuchh paanā hai kuchh khonā hai
har kaam ka waqt muqarrar hai har kaam ko waqt pe hona hai
kis baat ki aaKHir jaldi hai kis baat ka phir ye rona hai
duniya ke masaib jhelne ko malik ne banaya hai jiwan
aaram bhala phir kahe ka phir kahe ye sona hai
be-maqsad jina kahte hain haiwan ke jaisa jine ko
insan ke liye to ye jiwan yaro pur-KHar bichhauna hai
dushwar sahi rasta lekin chalna hai hamein manzil ki taraf
manzil ki talab mein 'akif' ji kuchh pana hai kuchh khona hai

phuuT kar ro.uuñ na kyoñ maiñ ḳhvāb kī ta.abīr par
ḳhuun ke dekhe haiñ qatre aaj phir zanjīr par
ek maiñ jo nā-tavāñ thā ishq karne ke liye
aur vo research puurī kar chukā thā 'mīr' par
ishq mujh par is tarah haavī huā hai dosto
jis tarah tasvīr girtī hai kisī tasvīr par
beTiyāñ to is liye bhī be-vafā haiñ ishq meñ
baap kī pagḌī hai bhārī ishq kī tāsīr par
aaj ḳhud taqdīr par rotā huā dekhā use
chhoḌ kar mujh ko gayā thā jo mirī taqdīr par
phuT kar roun na kyon main KHwab ki tabir par
KHun ke dekhe hain qatre aaj phir zanjir par
ek main jo na-tawan tha ishq karne ke liye
aur wo research puri kar chuka tha 'mir' par
ishq mujh par is tarah hawi hua hai dosto
jis tarah taswir girti hai kisi taswir par
beTiyan to is liye bhi be-wafa hain ishq mein
bap ki pagDi hai bhaari ishq ki tasir par
aaj KHud taqdir par rota hua dekha use
chhoD kar mujh ko gaya tha jo meri taqdir par

ḳhud udāsī meñ to apnī ye kamī rakkhī hai
saath jab tak hai vo chehre pe hañsī rakkhī hai
vo kabhī sūkhte peḌoñ ko to paanī degā
maiñ ne is vāste ik Tahnī harī rakkhī hai
vaqt se baḌh ke aziyyat hī nahīñ duniyā meñ
jaane kis vāste allah ne ghaḌī rakkhī hai
jo udāsī kī zarūrat ho to mujh se kahnā
mere hāthoñ kī lakīroñ meñ jhaḌī rakkhī hai
kitne hī saañp yahāñ aa ke paḌe rahte haiñ
is liye āstīñ dil se bhī baḌī rakkhī hai
KHud udasi mein to apni ye kami rakkhi hai
sath jab tak hai wo chehre pe hansi rakkhi hai
wo kabhi sukhte peDon ko to pani dega
main ne is waste ek Tahni hari rakkhi hai
waqt se baDh ke aziyyat hi nahin duniya mein
jaane kis waste allah ne ghaDi rakkhi hai
jo udasi ki zarurat ho to mujh se kahna
mere hathon ki lakiron mein jhaDi rakkhi hai
kitne hi sanp yahan aa ke paDe rahte hain
is liye aastin dil se bhi baDi rakkhi hai

saare aalam kā yahī armān honā chāhiye
tū nahīñ to ye jahāñ vīrān honā chāhiye
ishq meñ bas fā.ede achchhe nahīñ hote janāb
ishq meñ thoḌā bahut nuqsān honā chāhiye
jism ko āġhosh meñ lete ho par sochā kabhī
ruuh kā bhī kuchh sar-o-sāmān honā chāhiye
is daġhā-bāzī ko kab tak ishq meñ sahte raheñ
bevafā.ī kā bhī kuchh imkān honā chāhiye
ab ki ik mahbūb aisā DhūñDiye 'farhat' ki jo
ḳhūb-sūrat ho na ho nādān honā chāhiye
sare aalam ka yahi arman hona chahiye
tu nahin to ye jahan viran hona chahiye
ishq mein bas faede achchhe nahin hote janab
ishq mein thoDa bahut nuqsan hona chahiye
jism ko aaghosh mein lete ho par socha kabhi
ruh ka bhi kuchh sar-o-saman hona chahiye
is dagha-bazi ko kab tak ishq mein sahte rahen
bewafai ka bhi kuchh imkan hona chahiye
ab ki ek mahbub aisa DhunDiye 'farhat' ki jo
KHub-surat ho na ho nadan hona chahiye

sach huā ḳhvāb to tā'bīr nahīñ khīñch sakā
maiñ tire jism pe tahrīr nahīñ khīñch sakā
maiñ ne chāhā thā tire dard se mahzūz rahūñ
dard bhī vo ki jise 'mīr' nahīñ khīñch sakā
muddatoñ baa'd tire saath kisī ko dekhā
itnā ghabrāyā ki tasvīr nahīñ khīñch sakā
vo nazar aa.ī mujhe rail kī khiḌkī se magar
tai-shuda vaqt meñ zanjīr nahīñ khīñch sakā
roz laḌtā huuñ maiñ ḳhud apne hī saa.e ke ḳhilāf
vo shajar huuñ ki jo rahgīr nahīñ khīñch sakā
tere shāne ko mayassar haiñ sabhī sar lekin
apne shāne meñ vo tāsīr nahīñ khīñch sakā
sach hua KHwab to ta'bir nahin khinch saka
main tere jism pe tahrir nahin khinch saka
main ne chaha tha tere dard se mahzuz rahun
dard bhi wo ki jise 'mir' nahin khinch saka
muddaton ba'd tere sath kisi ko dekha
itna ghabraya ki taswir nahin khinch saka
wo nazar aai mujhe rail ki khiDki se magar
tai-shuda waqt mein zanjir nahin khinch saka
roz laDta hun main KHud apne hi sae ke KHilaf
wo shajar hun ki jo rahgir nahin khinch saka
tere shane ko mayassar hain sabhi sar lekin
apne shane mein wo tasir nahin khinch saka

koī kamāl huā phir na is kamāl ke baa'd
ki ek shaḳhs na bhāyā tire visāl ke baa'd
use malāl ki maiñ ne use chhuā hī nahīñ
mujhe malāl ki us ne kahā malāl ke baa'd
kabhī bhī ishq jo karnā to soch kar karnā
ye tajraba hai mirā yaar apne haal ke baa'd
barahna ruuh thī jab tak koī tamāsha na thā
ye sab shurūa huā ek ḳhadd-o-ḳhāl ke baa'd
ajiib rang dikhā.e haiñ ishq ne tere
ki maiñ uruuj pe aayā mire zavāl ke baa'd
tire visāl se niklā to hijr TuuT paḌā
maiñ phir se jaal meñ aayā huuñ ek jaal ke baa'd
koi kamal hua phir na is kamal ke ba'd
ki ek shaKHs na bhaya tere visal ke ba'd
use malal ki main ne use chhua hi nahin
mujhe malal ki us ne kaha malal ke ba'd
kabhi bhi ishq jo karna to soch kar karna
ye tajraba hai mera yar apne haal ke ba'd
barahna ruh thi jab tak koi tamasha na tha
ye sab shurua hua ek KHadd-o-KHal ke ba'd
ajib rang dikhae hain ishq ne tere
ki main uruj pe aaya mere zawal ke ba'd
tere visal se nikla to hijr TuT paDa
main phir se jal mein aaya hun ek jal ke ba'd

kabhī sukūn kabhī ham ghuTan kī nazr hue
ham aise log to apne hī man kī nazr hue
purāne ishq kī choTeñ abhī badan par thiiñ
so ishq chhoḌ diyā aur badan kī nazr hue
tamām umr guzārī hai sher kahne meñ
hamāre raat bhī din bhī suḳhan kī nazr hue
ye kis ke ḳhuun se rangī ga.ī haiñ dīvāreñ
ye kis ke ḳhvāb the jo is chaman kī nazr hue
nazar uThā ke jo dekhā palak jhapakne lagī
tumhārī diid ke manzar kiran kī nazr hue
hamārī ishq se 'farhat' kabhī banī hī nahīñ
bas us kī baat rakhī aur milan kī nazr hue
kabhi sukun kabhi hum ghuTan ki nazr hue
hum aise log to apne hi man ki nazr hue
purane ishq ki choTen abhi badan par thin
so ishq chhoD diya aur badan ki nazr hue
tamam umr guzari hai sher kahne mein
hamare raat bhi din bhi suKHan ki nazr hue
ye kis ke KHun se rangi gai hain diwaren
ye kis ke KHwab the jo is chaman ki nazr hue
nazar uTha ke jo dekha palak jhapakne lagi
tumhaari did ke manzar kiran ki nazr hue
hamari ishq se 'farhat' kabhi bani hi nahin
bas us ki baat rakhi aur milan ki nazr hue

maiñ jal gayā thā jise rāsta dikhāte hue
use taras nahīñ aayā mujhe bujhāte hue
tire visāl se behtar to hijr hotā hai
tire qarīb maiñ aatā huuñ duur jaate hue
na-jāne kaun se kūza-garoñ ke haath lagā
bahut udheḌā gayā hai mujhe banāte hue
mahak badan se abhī tak nahīñ ga.ī us kī
vo jis ne ḳhushbū bikherī gale lagāte hue
ajiib tarah kī vahshat hai mere chāroñ taraf
ki ab to ḳhvāb bhī Darte haiñ mujh tak aate hue
mujh aise shaḳhs ko zaa.e.a kiyā gayā 'farhat'
bhulā dī jaise koī shai kahīñ chhupāte hue
main jal gaya tha jise rasta dikhate hue
use taras nahin aaya mujhe bujhate hue
tere visal se behtar to hijr hota hai
tere qarib main aata hun dur jate hue
na-jaane kaun se kuza-garon ke hath laga
bahut udheDa gaya hai mujhe banate hue
mahak badan se abhi tak nahin gai us ki
wo jis ne KHushbu bikheri gale lagate hue
ajib tarah ki wahshat hai mere chaaron taraf
ki ab to KHwab bhi Darte hain mujh tak aate hue
mujh aise shaKHs ko zaea kiya gaya 'farhat'
bhula di jaise koi shai kahin chhupate hue

tere pyāsoñ ko sazā dī ga.ī hai
tishnagī aur baḌhā dī ga.ī hai
us ke aane kī ḳhabar aate hī
shahr ko aag lagā dī ga.ī hai
qaid hone kī duā māñgī thī
merī zanjīr haTā dī ga.ī hai
tum mujhe dekhne se qāsir the
raushnī aur baḌhā dī ga.ī hai
ek panchhī ko kisī piñjre meñ
uḌte rahne kī duā dī ga.ī hai
ḳhud-kushī ke to nishāñ baaqī nahīñ
ret sāhil se haTā dī ga.ī hai
maiñ to sajde meñ paḌā thā lekin
mujh pe talvār girā dī ga.ī hai
tere pyason ko saza di gai hai
tishnagi aur baDha di gai hai
us ke aane ki KHabar aate hi
shahr ko aag laga di gai hai
qaid hone ki dua mangi thi
meri zanjir haTa di gai hai
tum mujhe dekhne se qasir the
raushni aur baDha di gai hai
ek panchhi ko kisi pinjre mein
uDte rahne ki dua di gai hai
KHud-kushi ke to nishan baqi nahin
ret sahil se haTa di gai hai
main to sajde mein paDa tha lekin
mujh pe talwar gira di gai hai

raste meñ ajab āsār mile
juuñ koī purānā yaar mile
jis tarah kaḌaktī dhūpoñ meñ
do jismoñ ko dīvār mile
jis tarah musāfir gaaḌī meñ
ik rishte kī mahkār mile
jis tarah purāne kapḌoñ se
ik chūḌī ḳhushbū-dār mile
jis tarah añdhere khetoñ meñ
ik rut mash.al-bardār mile
jis tarah koī hañsmukh bālak
jis tarah ġhasīlī naar mile
jis tarah ikahre bhādoñ se
ik paanī kī bauchhār mile
juuñ ik siipī meñ la.al paḌe
juuñ motī dajla paar mile
juuñ ghaav bhare nāsūr sā ik
juuñ sapnoñ ko chahkār mile
jis tarah yatīmī ko 'āmir'
ik bharā-purā sansār mile
raste mein ajab aasar mile
jun koi purana yar mile
jis tarah kaDakti dhupon mein
do jismon ko diwar mile
jis tarah musafir gaDi mein
ek rishte ki mahkar mile
jis tarah purane kapDon se
ek chuDi KHushbu-dar mile
jis tarah andhere kheton mein
ek rut mashal-bardar mile
jis tarah koi hansmukh baalak
jis tarah ghasili nar mile
jis tarah ikahre bhadon se
ek pani ki bauchhaar mile
jun ek sipi mein lal paDe
jun moti dajla par mile
jun ghaw bhare nasur sa ek
jun sapnon ko chahkar mile
jis tarah yatimi ko 'amir'
ek bhara-pura sansar mile

gale se der talak lag ke ro.eñ abr-o-sahāb
haTā diye haiñ zamān-o-makāñ ke ham ne hijāb
lahad kī miTTī kī taqdīr kī amaan maiñ duuñ
safed laTThe meñ kafnā ke surḳh shāḳh-e-gulāb
maiñ āsmān tire jism pe bichhā detā
magar ye niil meñ chādar banī nahīñ kamḳhāb
tirā vo rātoñ ko uTh kar sisak sisak ronā
lahū meñ niiñd kī Tīseñ palak pe ijz ke ḳhvāb
tire jalā.e diyoñ meñ bhaḌaktī aag kā pher
zamīñ kī rehl pe rakkhe na raushnī kī kitāb
havā bahisht ke bāġhoñ kī zulf zulf phire
tirī lahad tire bālīñ ke gard jū-e-sharāb
kamān khīñch zamāne kī sū-e-sīna-zanāñ
ai farq-e-nāz gale se utaar tauq-e-ġhayāb
maiñ ek yaḳh-zada māthe ko chuum kar dam-e-sub.h
tirī zamīnoñ se guzrūñgā ai jahān-e-ḳharāb
mashaqqatī haiñ tire kāḳh-o-kū-e-hijr ke ham
ai kār-ḳhāna-e-aflāk-o-ḳhāk-o-āb-o-sarāb
ye tañg-o-tār-gaḌhā nuur se bhare 'āmir'
sadā rahe tere hujre meñ hāla-e-māhtāb
gale se der talak lag ke roen abr-o-sahab
haTa diye hain zaman-o-makan ke hum ne hijab
lahad ki miTTi ki taqdir ki aman main dun
safed laTThe mein kafna ke surKH shaKH-e-gulab
main aasman tere jism pe bichha deta
magar ye nil mein chadar bani nahin kamKHab
tera wo raaton ko uTh kar sisak sisak rona
lahu mein nind ki Tisen palak pe ijz ke KHwab
tere jalae diyon mein bhaDakti aag ka pher
zamin ki rehl pe rakkhe na raushni ki kitab
hawa bahisht ke baghon ki zulf zulf phire
teri lahad tere baalin ke gard ju-e-sharab
kaman khinch zamane ki su-e-sina-zanan
ai farq-e-naz gale se utar tauq-e-ghayab
main ek yaKH-zada mathe ko chum kar dam-e-subh
teri zaminon se guzrunga ai jahan-e-KHarab
mashaqqati hain tere kaKH-o-ku-e-hijr ke hum
ai kar-KHana-e-aflak-o-KHak-o-ab-o-sarab
ye tang-o-tar-gaDha nur se bhare 'amir'
sada rahe tere hujre mein haala-e-mahtab

ab tum ko hī sāvan kā sandesa nahīñ banñā
mujh ko bhī kisī aur kā rasta nahīñ banñā
kahtī hai ki āñkhoñ se samundar ko nikālo
hañstī hai ki tum se to kināra nahīñ banñā
mohtāt hai itnī ki kabhī ḳhat nahīñ likhtī
kahtī hai mujhe auroñ ke jaisā nahīñ banñā
tasvīr banā.ūñ to bigaḌ jaatī hai mujh se
aisā nahīñ banñā mujhe vaisā nahīñ banñā
is tarah ke lab kaun tarāshegā dobāra
is tarah kā chehra to kisī kā nahīñ banñā
chehre pe kisī aur kī palkeñ nahīñ jhuktī
āñkhoñ meñ kisī aur kā naqsha nahīñ banñā
maiñ soch rahā huuñ ki maiñ huuñ bhī ki nahīñ huuñ
tum zid pe aḌī ho ki kisī kā nahīñ banñā
maiñ raat kī īñTeñ to bahut joḌ rahā huuñ
par mujh se tere din kā darīcha nahīñ banñā
inkār to yuuñ kartī hai jaise ki kabhī bhī
chhāñv nahīñ banñā use saayā nahīñ banñā
is dard kī tahvīl meñ rahte hue ham ko
chup-chāp bikharnā hai tamāshā nahīñ banñā
us ne mujhe rakhnā hī nahīñ āñkhoñ meñ 'āmir'
aur mujh se koī aur Thikāna nahīñ banñā
ab tum ko hi sawan ka sandesa nahin banna
mujh ko bhi kisi aur ka rasta nahin banna
kahti hai ki aankhon se samundar ko nikalo
hansti hai ki tum se to kinara nahin banna
mohtat hai itni ki kabhi KHat nahin likhti
kahti hai mujhe auron ke jaisa nahin banna
taswir banaun to bigaD jati hai mujh se
aisa nahin banna mujhe waisa nahin banna
is tarah ke lab kaun tarashega dobara
is tarah ka chehra to kisi ka nahin banna
chehre pe kisi aur ki palken nahin jhukti
aankhon mein kisi aur ka naqsha nahin banna
main soch raha hun ki main hun bhi ki nahin hun
tum zid pe aDi ho ki kisi ka nahin banna
main raat ki inTen to bahut joD raha hun
par mujh se tere din ka daricha nahin banna
inkar to yun karti hai jaise ki kabhi bhi
chhanw nahin banna use saya nahin banna
is dard ki tahwil mein rahte hue hum ko
chup-chap bikharna hai tamasha nahin banna
us ne mujhe rakhna hi nahin aankhon mein 'amir'
aur mujh se koi aur Thikana nahin banna

is jāda-e-ushshāq kī taqdīr ajab hai
muTThī meñ jahāñ paañv meñ zanjīr ajab hai
be-vaq.at-o-kam-māya sahī ḳhvāb hamāre
ḳhvāboñ se alag hone kī ta.azīr ajab hai
maiñ sher kahūñ aur tire naam pe ro duuñ
ye rañj kā pairā-e-dil-gīr ajab hai
āñkhoñ meñ bichhe surma.ī maḳhmal kī adā aur
mahmil meñ phaTe hoñToñ kī tahqīr ajab hai
har iiñT mirī nazm ko detī hai dilāsā
ye kunj-e-ġhazal sahn-e-mazā miir ajab hai
dāġhoñ kī bahāroñ se mo.attar hai koī jism
aur ism paḌhe jaane meñ tāḳhīr ajab hai
ye ḳhāk-basar husn ye mahtāb kī Tahnī
roñdī huī sabze kī ye jāgīr ajab hai
nīlā.e hue sehnoñ kī bastī meñ hai kohrām
daryāfta sayyāre kī tasḳhīr ajab hai
dil sakte ke aalam se nikaltā nahīñ 'āmir'
ik baat ke sah jaane kī tāsīr ajab hai
is jada-e-ushshaq ki taqdir ajab hai
muTThi mein jahan panw mein zanjir ajab hai
be-waqat-o-kam-maya sahi KHwab hamare
KHwabon se alag hone ki tazir ajab hai
main sher kahun aur tere nam pe ro dun
ye ranj ka paira-e-dil-gir ajab hai
aankhon mein bichhe surmai maKHmal ki ada aur
mahmil mein phaTe honTon ki tahqir ajab hai
har inT meri nazm ko deti hai dilasa
ye kunj-e-ghazal sahn-e-maza mir ajab hai
daghon ki bahaaron se moattar hai koi jism
aur ism paDhe jaane mein taKHir ajab hai
ye KHak-basar husn ye mahtab ki Tahni
rondi hui sabze ki ye jagir ajab hai
nilae hue sehnon ki basti mein hai kohram
daryafta sayyare ki tasKHir ajab hai
dil sakte ke aalam se nikalta nahin 'amir'
ek baat ke sah jaane ki tasir ajab hai

adā hai ḳhvāb hai taskīn hai tamāshā hai
hamārī aañkh meñ ik shaḳhs be-tahāshā hai
zarā sī chaa.e girī aur daaġh daaġh varaq
ye zindagī hai ki aḳhbār kā tarāshā hai
tumhārā boltā chehra palak se chhū chhū kar
ye raat ā.īna kī hai ye din tarāshā hai
tire vajūd se bāra-darī damak uTThī
ki phuul pallū sarakne se irti.āshā hai
maiñ be-zabāñ nahīñ jo boltā huuñ likh likh kar
mirī zabān tale zahr kā batāshā hai
tumhārī yaad ke charkoñ se laḳht laḳht hai jī
ki ḳhanjaroñ se kisī ne badan ko qāshā hai
jahān bhar se jahāñ-gard dekhne aa.eñ
ki putliyoñ kā mire mulk meñ tamāshā hai
ada hai KHwab hai taskin hai tamasha hai
hamari aankh mein ek shaKHs be-tahasha hai
zara si chae giri aur dagh dagh waraq
ye zindagi hai ki aKHbar ka tarasha hai
tumhaara bolta chehra palak se chhu chhu kar
ye raat aaina ki hai ye din tarasha hai
tere wajud se bara-dari damak uTThi
ki phul pallu sarakne se irtiasha hai
main be-zaban nahin jo bolta hun likh likh kar
meri zaban tale zahr ka batasha hai
tumhaari yaad ke charkon se laKHt laKHt hai ji
ki KHanjaron se kisi ne badan ko qasha hai
jahan bhar se jahan-gard dekhne aaen
ki putliyon ka mere mulk mein tamasha hai

lahū ragoñ meñ sambhālā nahīñ gayā mujh se
kisī dishā meñ uchhālā nahīñ gayā mujh se
suDaul bāñhoñ meñ bhartā maiñ loch sāvan kā
vo sañg mom meñ Dhālā nahīñ gayā mujh se
maiñ ḳhvāb paḌhtā thā hamsā.egī kī abjad se
magar vo husn ḳhayālā nahīñ gayā mujh se
vahī hai mere lahū meñ chamak ulūhī sī
samay ujālne vaalā nahīñ gayā mujh se
firāq kahtī thiiñ nepālī naddiyāñ 'āmir'
magar shikoh-e-himāla nahīñ gayā mujh se
lahu ragon mein sambhaala nahin gaya mujh se
kisi disha mein uchhaala nahin gaya mujh se
suDaul banhon mein bharta main loch sawan ka
wo sang mom mein Dhaala nahin gaya mujh se
main KHwab paDhta tha hamsaegi ki abjad se
magar wo husn KHayala nahin gaya mujh se
wahi hai mere lahu mein chamak uluhi si
samay ujalne wala nahin gaya mujh se
firaq kahti thin nepali naddiyan 'amir'
magar shikoh-e-himala nahin gaya mujh se

sabz hikāyat surḳh kahānī
tere āñchal kī mehmānī
sahj sahj us husn kā chalnā
us pe andhī shab tūfānī
ik misrā vo jism ikahrā
duujā mere lab dahqānī
jild sunahrī hoñT piyāzī
is pe ḳhvāhish kī arzānī
bāloñ kā ghanghor añdherā
ubhrī īñToñ kī hairānī
pinDlī se Takrātī pinDlī
utran kī fitna-sāmānī
ik laḌkī ke dūpaTTe par
ham ne ik rut hai phailānī
añgūroñ kī bel se shab-bhar
bāteñ kartī hai vīrānī
pusht ye niil paḌe hoñ jaise
jaltā hai pātāl meñ paanī
do jismoñ kī aañkh anokhī
ḳhvāb aur ḳhvāhish kī yak-jānī
os ke bhāle ruuh ke chhāle
chhāle sā ik dil sailānī
kaise dil masle jaatā hai
gadlā din kauḌī yarqānī
ik ta.avīz kā sabza dil par
ek hikāyat raat kī raanī
dekh dilāsoñ vaalā kaasa
ishq kī damḌī kī hairānī
sāvan ke chhajje par 'āmir'
ik bhī buuñd nahīñ bārānī
sabz hikayat surKH kahani
tere aanchal ki mehmani
sahj sahj us husn ka chalna
us pe andhi shab tufani
ek misra wo jism ikahra
duja mere lab dahqani
jild sunahri honT piyazi
is pe KHwahish ki arzani
baalon ka ghanghor andhera
ubhri inTon ki hairani
pinDli se Takraati pinDli
utran ki fitna-samani
ek laDki ke dupaTTe par
hum ne ek rut hai phailani
anguron ki bel se shab-bhar
baaten karti hai virani
pusht ye nil paDe hon jaise
jalta hai patal mein pani
do jismon ki aankh anokhi
KHwab aur KHwahish ki yak-jaani
os ke bhaale ruh ke chhaale
chhaale sa ek dil sailani
kaise dil masle jata hai
gadla din kauDi yarqani
ek tawiz ka sabza dil par
ek hikayat raat ki rani
dekh dilason wala kasa
ishq ki damDi ki hairani
sawan ke chhajje par 'amir'
ek bhi bund nahin barani

kañval jo vo kanār-e-ābjū na ho
kisī bhī apsarā se guftugū na ho
qazā huā hai ek jism-e-be-tarah
kahīñ hamārī aañkh be-vazū na ho
hatheliyoñ meñ bhar ke baat to kareñ
charāġh ko mukālme kī ḳhū na ho
damak rahā hai kesarī hijāb se
is ā.īne meñ koī hū-ba-hū na ho
maiñ kyā karūñgā rah ke is jahān meñ
jahāñ pe ek ḳhvāb kī numū na ho
kanwal jo wo kanar-e-abju na ho
kisi bhi apsara se guftugu na ho
qaza hua hai ek jism-e-be-tarah
kahin hamari aankh be-wazu na ho
hatheliyon mein bhar ke baat to karen
charagh ko mukalme ki KHu na ho
damak raha hai kesari hijab se
is aaine mein koi hu-ba-hu na ho
main kya karunga rah ke is jahan mein
jahan pe ek KHwab ki numu na ho

ik vazīfa hai kisī dard kā dohrāyā huā
jis kī zad meñ hai pahāḌoñ kā dhuāñ aayā huā
ye tire ishq kī mīqāt ye honī kī adā
dhuup ke shīshe meñ ik ḳhvāb sā phailāyā huā
bāñdh lete haiñ girah meñ usī manzar kī dhanak
ham ne mehmān ko kuchh der hai Thahrāyā huā
tā.iro abr-o-havā bhī haiñ isī uljhan meñ
kaise do hoñToñ ne ik baaġh hai dahkāyā huā
chhed haiñ umr kī poshāk pe tanhā.ī ke
ḳhushnumā qariyoñ meñ huuñ aap se uktāyā huā
raat aatī hai to rakh detī hai phāhā dil par
varna is dasht kā har peḌ hai zaḳhmāyā huā
haDDiyāñ joḌ ke tartīb se us ne 'āmir'
ḳhvāb kā laTThā hai is ruuh ko pahnāyā huā
ek wazifa hai kisi dard ka dohraya hua
jis ki zad mein hai pahaDon ka dhuan aaya hua
ye tere ishq ki miqat ye honi ki ada
dhup ke shishe mein ek KHwab sa phailaya hua
bandh lete hain girah mein usi manzar ki dhanak
hum ne mehman ko kuchh der hai Thahraya hua
tairo abr-o-hawa bhi hain isi uljhan mein
kaise do honTon ne ek bagh hai dahkaya hua
chhed hain umr ki poshak pe tanhai ke
KHushnuma qariyon mein hun aap se uktaya hua
raat aati hai to rakh deti hai phaha dil par
warna is dasht ka har peD hai zaKHmaya hua
haDDiyan joD ke tartib se us ne 'amir'
KHwab ka laTTha hai is ruh ko pahnaya hua

siskiyoñ hichkiyoñ aahoñ kī farāvānī meñ
uljhaneñ kitnī haiñ is ishq kī āsānī meñ
ye tire bāloñ kā tālāb kī tah ko chhūnā
hālat-e-ḳhvāb meñ yā ālam-e-uryānī meñ
be-hijābāna kisī lahr kā tujh tak aana
phir tire jism kā bah jaanā ghane paanī meñ
kahkashāoñ kā ġhazāloñ kā ġhazal-zādoñ kā
dūr-o-nazdīk se aanā tirī mehmānī meñ
raat kā jhuknā tirī pusht pe dildārī ko
baaġh ke peḌoñ kā aa jaanā rajaz-ḳhvānī meñ
bām-o-dar dekhte jaate haiñ khaḌe sakte meñ
ik sitāre kā tavārud tirī peshānī meñ
marmarīñ uñgliyāñ ik dil pe likheñ hāl-e-hinā
phuul āvāz kā khil jaa.e pashemānī meñ
chāñd maḳhrūtī ubhāroñ pe shuā.eñ pheñke
is qadar mahv tujhe dekh ke hairānī meñ
sāya-e-sābit-o-sayyār ke haale meñ chalūñ
aur jahānoñ meñ rahūñ terī nigahbānī meñ
siskiyon hichkiyon aahon ki farawani mein
uljhanen kitni hain is ishq ki aasani mein
ye tere baalon ka talab ki tah ko chhuna
haalat-e-KHwab mein ya aalam-e-uryani mein
be-hijabana kisi lahr ka tujh tak aana
phir tere jism ka bah jaana ghane pani mein
kahkashaon ka ghazalon ka ghazal-zadon ka
dur-o-nazdik se aana teri mehmani mein
raat ka jhukna teri pusht pe dildari ko
bagh ke peDon ka aa jaana rajaz-KHwani mein
baam-o-dar dekhte jate hain khaDe sakte mein
ek sitare ka tawarud teri peshani mein
marmarin ungliyan ek dil pe likhen haal-e-hina
phul aawaz ka khil jae pashemani mein
chand maKHruti ubhaaron pe shuaen phenke
is qadar mahw tujhe dekh ke hairani mein
saya-e-sabit-o-sayyar ke haale mein chalun
aur jahanon mein rahun teri nigahbani mein

lahū meñ rañg-e-suḳhan us kā bhar ke dekhte haiñ
charāġh baam se jis ko utar ke dekhte haiñ
mulā.emat hai ġhazal kī sī us kī bātoñ meñ
ye baat hai to chalo baat karke dekhte haiñ
sahīfa-e-lab-o-ruḳhsār-o-pairahan us kā
tilāvatoñ meñ haiñ patte shajar ke dekhte haiñ
balā ke naame haiñ do sīpyā.ī āñkhoñ meñ
gurez-o-gardish-o-ġhamze nazar ke dekhte haiñ
balā.eñ lete hue husn-e-be-nihāyat kī
tirī taraf tire ushshāq Dar ke dekhte haiñ
charāġhte haiñ kisī nazm ke ghane abrū
kisī ġhazal kī judā.ī meñ mar ke dekhte haiñ
Thahar gayā ho na āvāz-e-pā tirī sun kar
so dil pe ra.asha-zada haath dhar ke dekhte haiñ
karaḳhtagī hai na ḳhud-raftagī na fahmā.ish
mizāj badle hue ham safar ke dekhte haiñ
ruke hue haiñ bahut log dekhne ke liye
so ham bhī sho.abde us ḳhvāb-gar ke dekhte haiñ
bharī hai rañj kī bārish se umr kī kārez
ham ek kone meñ baiThe haiñ ghir ke dekhte haiñ
ab uTh bhī jaa.e koī ḳhvāb-gāh-e-girya se
vo pau phaTī vo manāre sahar ke dekhte haiñ
ye sīmyā.ī badan ḳhvāb-e-nīm-shab to nahīñ
so ḳhāl-o-ḳhad kī tamāzat ko Dar ke dekhte haiñ
ai tere sabza-e-ruḳhsār kī dil-āvezī
navāh-e-chashm se aañsū guzar ke dekhte haiñ
kaTī hai umr ġhazal-zād-gāñ kī sohbat meñ
unhī ke kūche meñ āḳhir bikhar ke dekhte haiñ
mashaqqatī haiñ tire kāḳh-o-kū-e-hijr ke ham
sharāb-e-hijr pyāle meñ bhar ke dekhte haiñ
jhukā.e kāñdhoñ ko ushshāq pā-ba-gil kī tarah
niDhāl pyaas se ham log thar ke dekhte haiñ
balā kā qaht hai sailāb hai ta.attul hai
koī vatan hai manāzir ġhadar ke dekhte haiñ
ho izn sañg-e-lahad ke tavāf kā 'āmir'
tuyūr uḌte hue kāshġhar ke dekhte haiñ
chalī hai tohmat-o-takzīb kī havā 'āmir'
so shahr-e-ḳhāk-o-ḳhabar meñ Thahar ke dekhte haiñ
lahu mein rang-e-suKHan us ka bhar ke dekhte hain
charagh baam se jis ko utar ke dekhte hain
mulaemat hai ghazal ki si us ki baaton mein
ye baat hai to chalo baat karke dekhte hain
sahifa-e-lab-o-ruKHsar-o-pairahan us ka
tilawaton mein hain patte shajar ke dekhte hain
bala ke name hain do sipyai aankhon mein
gurez-o-gardish-o-ghamze nazar ke dekhte hain
balaen lete hue husn-e-be-nihayat ki
teri taraf tere ushshaq Dar ke dekhte hain
charaghte hain kisi nazm ke ghane abru
kisi ghazal ki judai mein mar ke dekhte hain
Thahar gaya ho na aawaz-e-pa teri sun kar
so dil pe rasha-zada hath dhar ke dekhte hain
karaKHtagi hai na KHud-raftagi na fahmaish
mizaj badle hue hum safar ke dekhte hain
ruke hue hain bahut log dekhne ke liye
so hum bhi shoabde us KHwab-gar ke dekhte hain
bhari hai ranj ki barish se umr ki karez
hum ek kone mein baiThe hain ghir ke dekhte hain
ab uTh bhi jae koi KHwab-gah-e-girya se
wo pau phaTi wo manare sahar ke dekhte hain
ye simyai badan KHwab-e-nim-shab to nahin
so KHal-o-KHad ki tamazat ko Dar ke dekhte hain
ai tere sabza-e-ruKHsar ki dil-awezi
nawah-e-chashm se aansu guzar ke dekhte hain
kaTi hai umr ghazal-zad-gan ki sohbat mein
unhi ke kuche mein aaKHir bikhar ke dekhte hain
mashaqqati hain tere kaKH-o-ku-e-hijr ke hum
sharab-e-hijr pyale mein bhar ke dekhte hain
jhukae kandhon ko ushshaq pa-ba-gil ki tarah
niDhaal pyas se hum log thar ke dekhte hain
bala ka qaht hai sailab hai tattul hai
koi watan hai manazir ghadar ke dekhte hain
ho izn sang-e-lahad ke tawaf ka 'amir'
tuyur uDte hue kashghar ke dekhte hain
chali hai tohmat-o-takzib ki hawa 'amir'
so shahr-e-KHak-o-KHabar mein Thahar ke dekhte hain

kahāniyoñ ne zarā khīñch kar badan apne
haram-sarā se bulāyā hameñ vatan apne
khule gale kī qamīseñ khule gale ke firāq
ye laḌkiyāñ haiñ badaltī haiñ pairahan apne
ġhadar ke phuul sajātī haiñ aise bāloñ meñ
sambhāl saktī hoñ jaise bhare badan apne
ajab bhaḌak hai sharāboñ kī aur āñkhoñ kī
balā hai husn bidakne lage haiñ ban apne
parā.e dard kī Thikrī se ghar kareñ raushan
ki siflagī kī riyāzat meñ haiñ magan apne
ye inkisār ke putle ye sīm-o-zar kī sanā
ye masḳhare haiñ ki chole meñ gorkan apne
hameñ nikālo gharoñ kī kamīn gāhoñ se
lahū ke ram se dahakne lage ḳhutan apne
ham ehtiyāj ke hujroñ se rizq chunte hue
zamīñ ke ḳhvān pe rakhne lage lagan apne
ye ārzūoñ ke chaqmāq se jale siine
jo ātishīñ haiñ magar nochte haiñ tan apne
yahāñ zamīn pe balve yahāñ zamīñ pe fasād
nikāl rakhte haiñ sandūq se kafan apne
vo baas duur ke ḳhatoñ kī auratoñ meñ uḌī
jise jahāzoñ meñ laa.e the ham-suḳhan apne
kahaniyon ne zara khinch kar badan apne
haram-sara se bulaya hamein watan apne
khule gale ki qamisen khule gale ke firaq
ye laDkiyan hain badalti hain pairahan apne
ghadar ke phul sajati hain aise baalon mein
sambhaal sakti hon jaise bhare badan apne
ajab bhaDak hai sharabon ki aur aankhon ki
bala hai husn bidakne lage hain ban apne
parae dard ki Thikri se ghar karen raushan
ki siflagi ki riyazat mein hain magan apne
ye inkisar ke putle ye sim-o-zar ki sana
ye masKHare hain ki chole mein gorkan apne
hamein nikalo gharon ki kamin gahon se
lahu ke ram se dahakne lage KHutan apne
hum ehtiyaj ke hujron se rizq chunte hue
zamin ke KHwan pe rakhne lage lagan apne
ye aarzuon ke chaqmaq se jale sine
jo aatishin hain magar nochte hain tan apne
yahan zamin pe balwe yahan zamin pe fasad
nikal rakhte hain sanduq se kafan apne
wo bas dur ke KHaton ki auraton mein uDi
jise jahazon mein lae the ham-suKHan apne

ye tire husn kā āveza jo mahtāb nahīñ
ka.aba-e-ishq nahīñ rauza-e-yak-ḳhvāb nahīñ
ek kolāz banātī hai tirī ḳhāmoshī
ḳhat-e-inkār nahīñ sūrat-e-ījāb nahīñ
kohar kī rehl pe aur dhuñd ke juzdān meñ vo
ik sahīfa hai ki jis par koī eraab nahīñ
ik kahānī ke pas-o-pesh tirī aahaT hai
ghaas ke kunj nahīñ kaa.ī ke tālāb nahīñ
tere pā-posh mirā takiya tirā jism-e-haram
is se ziyāda to nigah vāqif-e-ādāb nahīñ
ā.inoñ kī hai koī baaḌh mire raste meñ
sadd-e-aflāk nahīñ chādar-e-asbāb nahīñ
shakl jo mujh pe paristān ke dar kholtī hai
raunaq-e-hujra nahīñ zīnat-e-mehrāb nahīñ
ye zamānoñ kī adā.eñ ye jahānoñ kā sulūk
aise logoñ se jo is ahd meñ kamyāb nahīñ
dil bahe jaatā hai kis rau ke bahāv meñ ki vo
shiddat-e-hijr nahīñ tundī-e-sailāb nahīñ
terī āñkhoñ meñ mirī niiñd kā tezāb nahīñ
tere hoñToñ pe mire hoñT haiñ aur ḳhvāb nahīñ
ḳhuun se aT ga.iiñ shāhrāheñ peshawar terī
dosh pe darroñ ke ab chādar-e-kam-ḳhvāb nahīñ
ye tere husn ka aaweza jo mahtab nahin
kaba-e-ishq nahin rauza-e-yak-KHwab nahin
ek kolaz banati hai teri KHamoshi
KHat-e-inkar nahin surat-e-ijab nahin
kohar ki rehl pe aur dhund ke juzdan mein wo
ek sahifa hai ki jis par koi erab nahin
ek kahani ke pas-o-pesh teri aahaT hai
ghas ke kunj nahin kai ke talab nahin
tere pa-posh mera takiya tera jism-e-haram
is se ziyaada to nigah waqif-e-adab nahin
aainon ki hai koi baDh mere raste mein
sadd-e-aflak nahin chadar-e-asbab nahin
shakl jo mujh pe paristan ke dar kholti hai
raunaq-e-hujra nahin zinat-e-mehrab nahin
ye zamanon ki adaen ye jahanon ka suluk
aise logon se jo is ahd mein kamyab nahin
dil bahe jata hai kis rau ke bahaw mein ki wo
shiddat-e-hijr nahin tundi-e-sailab nahin
teri aankhon mein meri nind ka tezab nahin
tere honTon pe mere honT hain aur KHwab nahin
KHun se aT gain shahrahen peshawar teri
dosh pe darron ke ab chadar-e-kam-KHwab nahin

miTTī kī surāhī hai
paanī kī gavāhī hai
ushshāq nahīñ ham log
par rañg to kaahī hai
har ġhuncha-e-lab darbāñ
har shāḳh sipāhī hai
sabze pe khiñchā naqsha
aur surḳh siyāhī hai
ik sāñvlī patjhaḌ ke
pushte pe tabāhī hai
udhḌī huī qabroñ par
katboñ kī manāhī hai
ai kāñch kī sī pinDlī
ye shahr-e-sabā hī hai
miTTi ki surahi hai
pani ki gawahi hai
ushshaq nahin hum log
par rang to kahi hai
har ghuncha-e-lab darban
har shaKH sipahi hai
sabze pe khincha naqsha
aur surKH siyahi hai
ek sanwli patjhaD ke
pushte pe tabahi hai
udhDi hui qabron par
katbon ki manahi hai
ai kanch ki si pinDli
ye shahr-e-saba hi hai

kis hathelī pe pā-posh sīñche ga.e kis kahānī ko be-nām rakhā gayā
zānū-e-dil pe kal shab baḌī bhiiḌ thī jis ke barte pe anjām rakhā gayā
ham shurūa mohabbat se nādār the apnī āñkhoñ se hoñToñ se bezār the
ham se kyā pūchhte ho lahū kī khanak jis ke reshoñ meñ ib.hām rakhā gayā
intihāoñ meñ tujh se alag ho ga.e ibtidāoñ se hī sahl-andāz the
'umr ke reg-zāroñ se guzre nahīñ aur shānoñ pe ilzām rakhā gayā
raunaqoñ meñ tamāshā bane raat din ḳhalvatī the sadā ḳhalvatī hī rahe
mushk kī naañd kūlhe pe dekhī ga.ī aur pahlū meñ ilhām rakhā gayā
aisī be-vuq.atī se tarāshā gayā apne hone pe nādim rahe 'umr bhar
ḳhushk miTTī ke Dheloñ ko yakjā kiyā āñdhiyoñ ke tale naam rakhā gayā
ras-bharī kuhniyoñ ko nichoḌā gayā shahr ke chauk meñ lā ke chhoḌā gayā
jism ke Dhīle tāroñ ko kaste rahe aur bhītar meñ kohrām rakhā gayā
goliyoñ se udhaḌte rahe naam bhī bām-o-dar kī hikāyat adhūrī rahī
bām-o-dar kī hikāyat ki jis ke evaz baḳht meñ dāna-o-dām rakhā gayā
jaam meñ tund paanī bharā dekhiye ab charāġhoñ kī lau ko mirā dekhiye
surḳh qālīn aur is pe bichhtī ġhazal jis ke zaanū pe ehrām rakhā gayā
kis hatheli pe pa-posh sinche gae kis kahani ko be-nam rakha gaya
zanu-e-dil pe kal shab baDi bhiD thi jis ke barte pe anjam rakha gaya
hum shurua mohabbat se nadar the apni aankhon se honTon se bezar the
hum se kya puchhte ho lahu ki khanak jis ke reshon mein ibham rakha gaya
intihaon mein tujh se alag ho gae ibtidaon se hi sahl-andaz the
'umr ke reg-zaron se guzre nahin aur shanon pe ilzam rakha gaya
raunaqon mein tamasha bane raat din KHalwati the sada KHalwati hi rahe
mushk ki nand kulhe pe dekhi gai aur pahlu mein ilham rakha gaya
aisi be-wuqati se tarasha gaya apne hone pe nadim rahe 'umr bhar
KHushk miTTi ke Dhelon ko yakja kiya aandhiyon ke tale nam rakha gaya
ras-bhari kuhniyon ko nichoDa gaya shahr ke chauk mein la ke chhoDa gaya
jism ke Dhile taron ko kaste rahe aur bhitar mein kohram rakha gaya
goliyon se udhaDte rahe nam bhi baam-o-dar ki hikayat adhuri rahi
baam-o-dar ki hikayat ki jis ke ewaz baKHt mein dana-o-dam rakha gaya
jam mein tund pani bhara dekhiye ab charaghon ki lau ko mera dekhiye
surKH qalin aur is pe bichhti ghazal jis ke zanu pe ehram rakha gaya

sar ko āvāz se vahshat hī sahī
aur vahshat meñ aziyyat hī sahī
ḳhāk-zādī tire ushshāq bahut
maiñ tirī yaad se ġhārat hī sahī
vo kahāñ haiñ ki jo maslūb na the
merī miTTī meñ baġhāvat hī sahī
āh-o-āhañg-o-ihānat ke kanār
ai mirī pyaas pe tohmat hī sahī
ḳhud se mīsāq ġhalat thā merā
ai tire ḳhvāb zarūrat hī sahī
ishq ai ishq azādār huuñ maiñ
dosh pe bār-e-hazīmat hī sahī
phir kisī ḳhvāb kī bai.at kar leñ
phir kisī dukh kī tilāvat hī sahī
ek ḳhvāhish ki jise sīñch sakeñ
rā.igānī kī riyāzat hī sahī
ham se kuchh aur to kyā honā hai
ik tire ġham kī hifāzat hī sahī
lauTte haiñ ki bulātā hai koī
bārish-e-sañg-e-malāmat hī sahī
TūTte haiñ ki nasha TūTtā hai
ḳhud se milne meñ aziyyat hī sahī
ab kisī aur kī ḳhvāhish hī kahāñ
ab tire hijr se fursat hī sahī
kāġhzī shahr uḌe jaate haiñ vo
āsmānoñ kī rifāqat hī sahī
sar ko aawaz se wahshat hi sahi
aur wahshat mein aziyyat hi sahi
KHak-zadi tere ushshaq bahut
main teri yaad se ghaarat hi sahi
wo kahan hain ki jo maslub na the
meri miTTi mein baghawat hi sahi
aah-o-ahang-o-ihanat ke kanar
ai meri pyas pe tohmat hi sahi
KHud se misaq ghalat tha mera
ai tere KHwab zarurat hi sahi
ishq ai ishq azadar hun main
dosh pe bar-e-hazimat hi sahi
phir kisi KHwab ki baiat kar len
phir kisi dukh ki tilawat hi sahi
ek KHwahish ki jise sinch saken
raigani ki riyazat hi sahi
hum se kuchh aur to kya hona hai
ek tere gham ki hifazat hi sahi
lauTte hain ki bulata hai koi
barish-e-sang-e-malamat hi sahi
TuTte hain ki nasha TuTta hai
KHud se milne mein aziyyat hi sahi
ab kisi aur ki KHwahish hi kahan
ab tere hijr se fursat hi sahi
kaghzi shahr uDe jate hain wo
aasmanon ki rifaqat hi sahi

dil yaar kā taḳht huā hī nahīñ
jīvan ḳhush-baḳht huā hī nahīñ
ise toḌnā bhī to narmī se
ye dil kabhī saḳht huā hī nahīñ
āñkhoñ ne bahut isrār kiyā
sapnā do laḳht huā hī nahīñ
ham hañs kar use rulā dete
vo aur karaḳht huā hī nahīñ
tujh shahar tujhe ham aa milte
koī sāz-o-raḳht huā hī nahīñ
ham chhāñv bichhāte duur talak
koī harf daraḳht huā hī nahīñ
miTTī ke mādho rahe sadā
ham sā kaj-baḳht huā hī nahīñ
dil yar ka taKHt hua hi nahin
jiwan KHush-baKHt hua hi nahin
ise toDna bhi to narmi se
ye dil kabhi saKHt hua hi nahin
aankhon ne bahut israr kiya
sapna do laKHt hua hi nahin
hum hans kar use rula dete
wo aur karaKHt hua hi nahin
tujh shahar tujhe hum aa milte
koi saz-o-raKHt hua hi nahin
hum chhanw bichhate dur talak
koi harf daraKHt hua hi nahin
miTTi ke madho rahe sada
hum sa kaj-baKHt hua hi nahin

ham hī zarre rusvā.ī se
kyā shikva harjā.ī se
ishq meñ āḳhir ḳhaar hue
laakh chale dānā.ī se
girvīda karte haiñ phuul
rañgoñ aur ra.anā.ī se
milte haiñ anmol ratan
sāgar kī gahrā.ī se
jhuuT ke ḳhol meñ baiThā huuñ
Dartā huuñ sachchā.ī se
'josh' ne sīkhī hai parvāz
sirf tirī añgḌā.ī se
hum hi zarre ruswai se
kya shikwa harjai se
ishq mein aaKHir KHar hue
lakh chale danai se
girwida karte hain phul
rangon aur ranai se
milte hain anmol ratan
sagar ki gahrai se
jhuT ke KHol mein baiTha hun
Darta hun sachchai se
'josh' ne sikhi hai parwaz
sirf teri angDai se

chāñdnī-rāt meñ añdherā thā
is tarah bebasī ne gherā thā
mere ghar meñ basī thī tārīkī
ghar se bāhar magar saverā thā
vo kisī aur kā huā hai aaj
vo jo kal tak to sirf merā thā
uḌ ga.e aas ke sabhī panchhī
jin kā dil meñ mire baserā thā
bas vahīñ 'josh' kā mazār hai aaj
kal jahāñ bevafā kā Derā thā
chandni-raat mein andhera tha
is tarah bebasi ne ghera tha
mere ghar mein basi thi tariki
ghar se bahar magar sawera tha
wo kisi aur ka hua hai aaj
wo jo kal tak to sirf mera tha
uD gae aas ke sabhi panchhi
jin ka dil mein mere basera tha
bas wahin 'josh' ka mazar hai aaj
kal jahan bewafa ka Dera tha

shabāb aa gayā us par shabāb se pahle
dikhā.ī dī mujhe ta.abīr ḳhvāb se pahle
jamāl-e-yār se raushan huī mirī duniyā
vo chamkī dil meñ kiran māhtāb se pahle
dil-o-nigāh pe kyuuñ chhā rahā hai ai saaqī
ye terī aañkh kā nashsha sharāb se pahle
na pesh nāma-e-a.amāl kar abhī ai 'josh'
hisāb kaisā ye roz-e-hisāb se pahle
shabab aa gaya us par shabab se pahle
dikhai di mujhe tabir KHwab se pahle
jamal-e-yar se raushan hui meri duniya
wo chamki dil mein kiran mahtab se pahle
dil-o-nigah pe kyun chha raha hai ai saqi
ye teri aankh ka nashsha sharab se pahle
na pesh nama-e-amal kar abhi ai 'josh'
hisab kaisa ye roz-e-hisab se pahle

koī shikva to zer-e-lab hogā
kuchh ḳhamoshī kā bhī sabab hogā
maiñ bhī huuñ bazm meñ raqīb bhī hai
āḳhirī faisla to ab hogā
aa.eñ mai-ḳhāne meñ kabhī vaa.iz
huur bhī hogī aur sab hogā
bol ai mere dil kī tārīkī
terā sūraj tulūa kab hogā
suntā hogā sadā.eñ us dil kī
shām-e-tanhā.ī meñ vo jab hogā
kab chhaTeñgī ye badliyāñ ġham kī
saaf matl.a ye 'josh' kab hogā
koi shikwa to zer-e-lab hoga
kuchh KHamoshi ka bhi sabab hoga
main bhi hun bazm mein raqib bhi hai
aaKHiri faisla to ab hoga
aaen mai-KHane mein kabhi waiz
hur bhi hogi aur sab hoga
bol ai mere dil ki tariki
tera suraj tulua kab hoga
sunta hoga sadaen us dil ki
sham-e-tanhai mein wo jab hoga
kab chhaTengi ye badliyan gham ki
saf matla ye 'josh' kab hoga

ik zarā tum se shanāsā.ī huī
shahr-bhar meñ merī rusvā.ī huī
husn ko koī bhī de paayā na maat
jab huī āshiq kī paspā.ī huī
dekhne ko kuchh nahīñ thā gar yahāñ
chashm-e-bīnā kyuuñ tamāshā.ī huī
us ne pūchhā mere aane kā sabab
maiñ ne ye jaanā pazīrā.ī huī
iltijā dohrā rahā huuñ phir vo 'josh'
jo hai lākhoñ baar dohrā.ī huī
ek zara tum se shanasai hui
shahr-bhar mein meri ruswai hui
husn ko koi bhi de paya na mat
jab hui aashiq ki paspai hui
dekhne ko kuchh nahin tha gar yahan
chashm-e-bina kyun tamashai hui
us ne puchha mere aane ka sabab
main ne ye jaana pazirai hui
iltija dohra raha hun phir wo 'josh'
jo hai lakhon bar dohrai hui

zaḳhm khāte haiñ aur muskurāte haiñ ham
hausla apnā ḳhud āzmāte haiñ ham
aa lagā hai kināre safīna magar
shor to ādatan hī machāte haiñ ham
ham jo Dūbeñ to koī na phir bach sake
aisā sāgar meñ tūfāñ uThāte haiñ ham
chuur kar bhī chuke dil ke shīshe ko vo
apnī himmat hai phir choT khāte haiñ ham
be-ruḳhī se jo dil toḌ dete haiñ 'josh'
un ke hī pyaar ke giit gaate haiñ ham
zaKHm khate hain aur muskuraate hain hum
hausla apna KHud aazmate hain hum
aa laga hai kinare safina magar
shor to aadatan hi machate hain hum
hum jo Duben to koi na phir bach sake
aisa sagar mein tufan uThate hain hum
chur kar bhi chuke dil ke shishe ko wo
apni himmat hai phir choT khate hain hum
be-ruKHi se jo dil toD dete hain 'josh'
un ke hi pyar ke git gate hain hum

maut bhī merī dastaras meñ nahīñ
aur jiinā bhī apne bas meñ nahīñ
aag bhaḌke to kis tarah bhaḌke
ik sharar bhī to ḳhār-o-ḳhas meñ nahīñ
qatl-o-ġhārat khulī fazā kā nasīb
aisā ḳhatra koī qafas meñ nahīñ
kyā sune koī dāstān-e-vafā
farq ab ishq aur havas meñ nahīñ
zulm ke sāmne ho sīna-sipar
hausla itnā ham-nafas meñ nahīñ
'josh' vo jo kaheñ karo taslīm
fā.eda kuchh bhī pesh-o-pas meñ nahīñ
maut bhi meri dastaras mein nahin
aur jina bhi apne bas mein nahin
aag bhaDke to kis tarah bhaDke
ek sharar bhi to KHar-o-KHas mein nahin
qatl-o-ghaarat khuli faza ka nasib
aisa KHatra koi qafas mein nahin
kya sune koi dastan-e-wafa
farq ab ishq aur hawas mein nahin
zulm ke samne ho sina-sipar
hausla itna ham-nafas mein nahin
'josh' wo jo kahen karo taslim
faeda kuchh bhi pesh-o-pas mein nahin

jiinā kab tak muhāl hogā
āḳhir ik din visāl hogā
gar na TuuTe ye shīsha-e-dil
terā husn kamāl hogā
tum to taḌpā ke jā rahe ho
dil ye kaise bahāl hogā
chhūne vaalā tirī jabīñ ko
merā dast-e-ḳhayāl hogā
tere lab pe rahe ḳhamoshī
mere lab pe savāl hogā
us kī nibhtī bhī hai kisī se
'josh' kyā terā haal hogā
jina kab tak muhaal hoga
aaKHir ek din visal hoga
gar na TuTe ye shisha-e-dil
tera husn kamal hoga
tum to taDpa ke ja rahe ho
dil ye kaise bahaal hoga
chhune wala teri jabin ko
mera dast-e-KHayal hoga
tere lab pe rahe KHamoshi
mere lab pe sawal hoga
us ki nibhti bhi hai kisi se
'josh' kya tera haal hoga

guzre jo apne yāroñ kī sohbat meñ chaar din
aisā lagā basar hue jannat meñ chaar din
umr-e-ḳhizar kī us ko tamannā kabhī na ho
insān jī sake jo mohabbat meñ chaar din
jab tak jiye nibhā.eñge ham un se dostī
apne rahe jo dost musībat meñ chaar din
ai jān-e-ārzū vo qayāmat se kam na the
kaaTe tire baġhair jo ġhurbat meñ chaar din
phir umr bhar kabhī na sukūñ pā sakā ye dil
kaTne the jo bhī kaT ga.e rāhat meñ chaar din
jo faqr meñ surūr hai shāhī meñ vo kahāñ
ham bhī rahe haiñ nashsha-e-daulat meñ chaar din
us aag ne jalā ke ye dil raakh kar diyā
uThte the 'josh' sho.ale jo vahshat meñ chaar din
guzre jo apne yaron ki sohbat mein chaar din
aisa laga basar hue jannat mein chaar din
umr-e-KHizar ki us ko tamanna kabhi na ho
insan ji sake jo mohabbat mein chaar din
jab tak jiye nibhaenge hum un se dosti
apne rahe jo dost musibat mein chaar din
ai jaan-e-arzu wo qayamat se kam na the
kaTe tere baghair jo ghurbat mein chaar din
phir umr bhar kabhi na sukun pa saka ye dil
kaTne the jo bhi kaT gae rahat mein chaar din
jo faqr mein surur hai shahi mein wo kahan
hum bhi rahe hain nashsha-e-daulat mein chaar din
us aag ne jala ke ye dil rakh kar diya
uThte the 'josh' shoale jo wahshat mein chaar din

jab kabhī zikr yaar kā aayā
ek jhoñkā bahār kā aayā
ishq kachche ghaḌe pe Duub gayā
lamha jab intizār kā aayā
aa ga.e dil meñ vasvase kitne
vaqt jab e'tibār kā aayā
paas tīr-o-kamāñ na the apne
jab bhī mausam shikār kā aayā
ham ne Thukrā diyā jahāñ ko 'josh'
marhala jab vaqār kā aayā
jab kabhi zikr yar ka aaya
ek jhonka bahaar ka aaya
ishq kachche ghaDe pe Dub gaya
lamha jab intizar ka aaya
aa gae dil mein waswase kitne
waqt jab e'tibar ka aaya
pas tir-o-kaman na the apne
jab bhi mausam shikar ka aaya
hum ne Thukra diya jahan ko 'josh'
marhala jab waqar ka aaya

itnā ehsān to ham par vo ḳhudārā karte
apne hāthoñ se jigar chaak hamārā karte
ham ko to dard-e-judā.ī se hī mar jaanā thā
chand roz aur na qātil ko ishāra karte
le ke jaate na agar saath vo yādeñ apnī
yaad karte unheñ aur vaqt guzārā karte
zindagī miltī jo sau baar hameñ duniyā meñ
ham to har baat ise aap pe vaarā karte
'josh' dhundlātā na hargiz ye mirā shīsha-e-dil
gard us kī vo agar roz utārā karte
itna ehsan to hum par wo KHudara karte
apne hathon se jigar chaak hamara karte
hum ko to dard-e-judai se hi mar jaana tha
chand roz aur na qatil ko ishaara karte
le ke jate na agar sath wo yaaden apni
yaad karte unhen aur waqt guzara karte
zindagi milti jo sau bar hamein duniya mein
hum to har baat ise aap pe wara karte
'josh' dhundlata na hargiz ye mera shisha-e-dil
gard us ki wo agar roz utara karte

suunā suunā dil kā mujhe nagar lagtā hai
apne saa.e se bhī aaj to Dar lagtā hai
baañT rahā hai dāman dāman merī chāhat
apnā dil bhī kisī saḳhī kā dar lagtā hai
mahrūmī ne jahāñ baserā DhūñD liyā hai
mujh ko to vo ghar bhī apnā ghar lagtā hai
merī barbādī meñ hissa hai apnoñ kā
mumkin hai ye baat ġhalat ho par lagtā hai
'josh' huuñ maiñ dīvane-pan kī us manzil meñ
jahāñ raqīb bhī apnā nāma-bar lagtā hai
suna suna dil ka mujhe nagar lagta hai
apne sae se bhi aaj to Dar lagta hai
banT raha hai daman daman meri chahat
apna dil bhi kisi saKHi ka dar lagta hai
mahrumi ne jahan basera DhunD liya hai
mujh ko to wo ghar bhi apna ghar lagta hai
meri barbaadi mein hissa hai apnon ka
mumkin hai ye baat ghalat ho par lagta hai
'josh' hun main diwane-pan ki us manzil mein
jahan raqib bhi apna nama-bar lagta hai

sar-e-rāhe kabhī-kabhār sahī
ras-bharī ik nigāh-e-yār sahī
ham to zinda haiñ tere va.adoñ par
tū nahīñ terā intizār sahī
ham lagā deñge ishq kī baazī
na mile jiit apnī haar sahī
ham ko hai ek sohnī kī talāsh
pas-e-tūfāñ chanāb paar sahī
apnā mansab nibhā ki tū hai ḳhudā
ham haiñ bande gunāhgār sahī
sar-e-rahe kabhi-kabhaar sahi
ras-bhari ek nigah-e-yar sahi
hum to zinda hain tere wadon par
tu nahin tera intizar sahi
hum laga denge ishq ki bazi
na mile jit apni haar sahi
hum ko hai ek sohni ki talash
pas-e-tufan chanab par sahi
apna mansab nibha ki tu hai KHuda
hum hain bande gunahgar sahi

har mulāqāt meñ lagte haiñ vo begāne se
fā.eda kyā hai bhalā aisoñ ke yārāne se
kuchh jo samjhā to mujhe sab ne hī āshiq samjhā
baat ye ḳhuub nikālī mire afsāne se
zindagī apnī nazar aane lagī sirf sarāb
kabhī guzre jo dil-e-zār ke vīrāne se
ek pal bhī na Thahar pāoge ai sañg-zano
koī patthar kabhī lauT aayā jo dīvāne se
tum ko marnā hai to marnā mire gul hone par
sham.a kahtī rahī shab-bhar yahī parvāne se
phir na dekhā tujhe ai 'josh' sukūñ se baiThā
jab se uTThā hai tū is shoḳh ke kāshāne se
har mulaqat mein lagte hain wo begane se
faeda kya hai bhala aison ke yarane se
kuchh jo samjha to mujhe sab ne hi aashiq samjha
baat ye KHub nikali mere afsane se
zindagi apni nazar aane lagi sirf sarab
kabhi guzre jo dil-e-zar ke virane se
ek pal bhi na Thahar paoge ai sang-zano
koi patthar kabhi lauT aaya jo diwane se
tum ko marna hai to marna mere gul hone par
shama kahti rahi shab-bhar yahi parwane se
phir na dekha tujhe ai 'josh' sukun se baiTha
jab se uTTha hai tu is shoKH ke kashane se

mumkin hai shab-e-hijr duā kā na asar ho
hai raat vo kyā raat ki jis kī na sahar ho
Thukrā ke chale jaanā hai bar-haq tumheñ lekin
bas rakhnā ḳhayāl itnā jahāñ ko na ḳhabar ho
vo shab jo sitāroñ se bharī ho to hameñ kyā
pahlū meñ agar tere mirī shab na basar ho
garjā hai baḌe zor se bādal zarā dekho
bijlī se girī jis pe kahīñ merā na ghar ho
jīvan hai safar 'josh' ye taslīm hai lekin
mahbūb kā ho saath to kyā ḳhuub safar ho
mumkin hai shab-e-hijr dua ka na asar ho
hai raat wo kya raat ki jis ki na sahar ho
Thukra ke chale jaana hai bar-haq tumhein lekin
bas rakhna KHayal itna jahan ko na KHabar ho
wo shab jo sitaron se bhari ho to hamein kya
pahlu mein agar tere meri shab na basar ho
garja hai baDe zor se baadal zara dekho
bijli se giri jis pe kahin mera na ghar ho
jiwan hai safar 'josh' ye taslim hai lekin
mahbub ka ho sath to kya KHub safar ho

na sochnā ki zamāne se Dar ga.e ham bhī
tirī talāsh meñ ġhairoñ ke ghar ga.e ham bhī
churā liiñ ham se bhī us ḳhud-parast ne āñkheñ
dil-e-habīb se āḳhir agar ga.e ham bhī
pasījā dil na kisī kā hamāre ashkoñ se
har āstāñ pe liye chashm-e-tar ga.e ham bhī
jo dekhā kaliyoñ ko tujh par nisār hote hue
to rañg ban ke fazā meñ bikhar ga.e ham bhī
jab us kī zauq-e-nazar kā huā bahut charchā
vufūr-e-shauq se ek din sañvar ga.e ham bhī
bahut se ishq kī rāhoñ meñ pul-sirāt aa.e
tumhārā naam liyā aur guzar ga.e ham bhī
muhāl thā ki ham ai 'josh' zinda rah sakte
firāq-e-yār meñ ik roz mar ga.e ham bhī
na sochna ki zamane se Dar gae hum bhi
teri talash mein ghairon ke ghar gae hum bhi
chura lin hum se bhi us KHud-parast ne aankhen
dil-e-habib se aaKHir agar gae hum bhi
pasija dil na kisi ka hamare ashkon se
har aastan pe liye chashm-e-tar gae hum bhi
jo dekha kaliyon ko tujh par nisar hote hue
to rang ban ke faza mein bikhar gae hum bhi
jab us ki zauq-e-nazar ka hua bahut charcha
wufur-e-shauq se ek din sanwar gae hum bhi
bahut se ishq ki rahon mein pul-siraat aae
tumhaara nam liya aur guzar gae hum bhi
muhaal tha ki hum ai 'josh' zinda rah sakte
firaq-e-yar mein ek roz mar gae hum bhi

aah bhī harf-e-duā ho jaise
ik dukhī dil kī sadā ho jaise
vo hai ḳhāmosh to yuuñ lagtā hai
ham se rab ruuTh gayā ho jaise
naam likh likh ke miTātā hai mirā
ye bhī ik naqsh-e-vafā ho jaise
dil ke ā.īne meñ hai ik chehra
koī shai DhūñD rahā ho jaise
zindagī uuñgh rahī hai ai 'josh'
kisī muflis kā diyā ho jaise
aah bhi harf-e-dua ho jaise
ek dukhi dil ki sada ho jaise
wo hai KHamosh to yun lagta hai
hum se rab ruTh gaya ho jaise
nam likh likh ke miTata hai mera
ye bhi ek naqsh-e-wafa ho jaise
dil ke aaine mein hai ek chehra
koi shai DhunD raha ho jaise
zindagi ungh rahi hai ai 'josh'
kisi muflis ka diya ho jaise

zarā sī der charāġhoñ kā dil bahal jaa.e
ye āftāb kahīñ aur jā ke jal jaa.e
ḳhudā parindoñ ke zyāda qarīb rahtā hai
ajab nahīñ ki shikārī kā tiir jal jaa.e
maiñ roz roz to chehre nahīñ badal saktā
kisī ko bhej mire aa.ine badal jaa.e
use girā ke hī aage agar nikalnā hai
ḳhudā kare ke mirā rāstā badal jaa.e
maiñ chāhtā huuñ tire dil meñ der se pahuñchūñ
maiñ chāhtā huuñ ki pahle mirī ġhazal jaa.e
maiñ is liye bhī tirā zikr roz kartā huuñ
kisī maqām pe shāyad ye dil sañbhal jaa.e
zara si der charaghon ka dil bahal jae
ye aaftab kahin aur ja ke jal jae
KHuda parindon ke zyaada qarib rahta hai
ajab nahin ki shikari ka tir jal jae
main roz roz to chehre nahin badal sakta
kisi ko bhej mere aaine badal jae
use gira ke hi aage agar nikalna hai
KHuda kare ke mera rasta badal jae
main chahta hun tere dil mein der se pahunchun
main chahta hun ki pahle meri ghazal jae
main is liye bhi tera zikr roz karta hun
kisi maqam pe shayad ye dil sanbhal jae

mujh ḳhānumāñ-ḳharāb se aage kī chiiz hai
duniyā kisī azaab se aage kī chiiz hai
us ke liye savāl uThā.e hue haiñ log
vo to har ik javāb se aage kī chiiz hai
us ko paḌhūñ ki dekhūñ batāo mujhe ki vo
kāġhaz qalam kitāb se aage kī chiiz hai
mujh KHanuman-KHarab se aage ki chiz hai
duniya kisi azab se aage ki chiz hai
us ke liye sawal uThae hue hain log
wo to har ek jawab se aage ki chiz hai
us ko paDhun ki dekhun batao mujhe ki wo
kaghaz qalam kitab se aage ki chiz hai

jab se badle haiñ rang parde ke
bhaav kuchh baḌh ga.e haiñ kamre ke
aa.ine ā.inoñ meñ dikhte the
itne chehre the ek chehre ke
maiñ ne dekhe haiñ saikḌoñ sūraj
aaj qābil nahīñ hai zarre ke
ham ko manzil talāsh kartī hai
ham musāfir haiñ aise raste ke
jab se badle hain rang parde ke
bhaw kuchh baDh gae hain kamre ke
aaine aainon mein dikhte the
itne chehre the ek chehre ke
main ne dekhe hain saikDon suraj
aaj qabil nahin hai zarre ke
hum ko manzil talash karti hai
hum musafir hain aise raste ke

mujh ko mujh se hī judā kartī hai
vo mujhe roz nayā kartī hai
baad meñ rakhtī hai koī marham
pahle vo zaḳhm harā kartī hai
koī to hai jo mire is dil ko
ek ḳhat roz likhā kartī hai
ham vo ujḌī huī bastī jis ke
badduā saath rahā kartī hai
rishta koī bhī ho lekin aurat
apnā har farz adā kartī hai
jab bhī hāthoñ meñ uThātā huuñ qalam
terī tasvīr banā kartī hai
maiñ abhī us ko nahīñ jaan sakā
jo mire haq meñ duā kartī hai
mujh ko mujh se hi juda karti hai
wo mujhe roz naya karti hai
baad mein rakhti hai koi marham
pahle wo zaKHm hara karti hai
koi to hai jo mere is dil ko
ek KHat roz likha karti hai
hum wo ujDi hui basti jis ke
baddua sath raha karti hai
rishta koi bhi ho lekin aurat
apna har farz ada karti hai
jab bhi hathon mein uThata hun qalam
teri taswir bana karti hai
main abhi us ko nahin jaan saka
jo mere haq mein dua karti hai

saḳht garmī meñ bhī sardī lag rahī
ab tabī.at itnī achchhī lag rahī
raat kī chunrī pe taare lag chuke
shaam ke sūraj ko haldī lag rahī
khil ga.e ḳhvāboñ ke manzar har taraf
niiñd meñ vo aur achchhī lag rahī
mausamoñ ke rang uḌte jā rahe
aur vo phūloñ meñ titlī lag rahī
jhuuT hai ye raushnī dīvār par
bas tirī tasvīr sachchī lag rahī
saKHt garmi mein bhi sardi lag rahi
ab tabiat itni achchhi lag rahi
raat ki chunri pe tare lag chuke
sham ke suraj ko haldi lag rahi
khil gae KHwabon ke manzar har taraf
nind mein wo aur achchhi lag rahi
mausamon ke rang uDte ja rahe
aur wo phulon mein titli lag rahi
jhuT hai ye raushni diwar par
bas teri taswir sachchi lag rahi

koī samajhtā hai saare kahāñ samajhte haiñ
tamām log ishāre kahāñ samajhte haiñ
kisī ke ishq meñ bahtī nadī kī majbūrī
shadīd pyaas ke maare kahāñ samajhte haiñ
na jaane kaun sā lamha zamīñ pe le aa.e
falak pe jhūmte taare kahāñ samajhte haiñ
bas itnā soch ke kashtī meñ bhar liyā paanī
nadī kā dard kināre kahāñ samajhte haiñ
sulagte sahrā meñ bhaTkā huā musāfir huuñ
mujhe chaman ke nazāre kahāñ samajhte haiñ
ham aise logoñ se pūchho maqām kī qīmat
jinheñ mile hoñ sahāre kahāñ samajhte haiñ
koi samajhta hai sare kahan samajhte hain
tamam log ishaare kahan samajhte hain
kisi ke ishq mein bahti nadi ki majburi
shadid pyas ke mare kahan samajhte hain
na jaane kaun sa lamha zamin pe le aae
falak pe jhumte tare kahan samajhte hain
bas itna soch ke kashti mein bhar liya pani
nadi ka dard kinare kahan samajhte hain
sulagte sahra mein bhaTka hua musafir hun
mujhe chaman ke nazare kahan samajhte hain
hum aise logon se puchho maqam ki qimat
jinhen mile hon sahaare kahan samajhte hain

maiñ tumhārā rahā raat bhar
kasmasātā rahā raat bhar
tum ne dil ko jalāyā bahut
maiñ bujhātā rahā raat bhar
zaḳhm ubhre the tan par magar
maiñ chhupātā rahā raat bhar
jis ke aane kī ummīd thī
vo satātā rahā raat bhar
bas tumheñ bhūlne ke liye
ḳhat jalātā rahā raat bhar
tum se milnā bahut hai kaThin
so bhulātā rahā raat bhar
ḳhair-maqdam ko tere diyā
jagmagātā rahā raat bhar
ashk paanī nahīñ the magar
maiñ bahātā rahā raat bhar
dil meñ thā ek pakshī tirā
chhaTpaTātā rahā raat bhar
vo mujhe chāhtā thā bahut
maiñ banātā rahā raat bhar
maiñ hī huuñ terā ik ham-safar
ye jatātā rahā raat bhar
bas tujhe dekhne ke liye
kasmasātā rahā raat bhar
jis pe ham ko bahut thā yaqīñ
vo rulātā rahā raat bhar
ye to 'ādarsh' bhī nā huā
kaun aatā rahā raat bhar
main tumhaara raha raat bhar
kasmasata raha raat bhar
tum ne dil ko jalaya bahut
main bujhata raha raat bhar
zaKHm ubhre the tan par magar
main chhupata raha raat bhar
jis ke aane ki ummid thi
wo satata raha raat bhar
bas tumhein bhulne ke liye
KHat jalata raha raat bhar
tum se milna bahut hai kaThin
so bhulata raha raat bhar
KHair-maqdam ko tere diya
jagmagata raha raat bhar
ashk pani nahin the magar
main bahata raha raat bhar
dil mein tha ek pakshi tera
chhaTpaTata raha raat bhar
wo mujhe chahta tha bahut
main banata raha raat bhar
main hi hun tera ek ham-safar
ye jatata raha raat bhar
bas tujhe dekhne ke liye
kasmasata raha raat bhar
jis pe hum ko bahut tha yaqin
wo rulata raha raat bhar
ye to 'adarsh' bhi na hua
kaun aata raha raat bhar

shaam hote hī Thikāne pe bhī aa saktā hai
dil parinda hai nishāne pe bhī aa saktā hai
jis ko din raat manāne meñ lagī hai duniyā
vo mere ek bulāne pe bhī aa saktā hai
dukh to ye hai ke maiñ jis dukh meñ giraftār huā
vo hī dukh kal ko zamāne pe bhī aa saktā hai
ab agar aur yuuñ hī chaltā rahā ye rishta
jiine marne ke dahāne pe bhī aa saktā hai
sham hote hi Thikane pe bhi aa sakta hai
dil parinda hai nishane pe bhi aa sakta hai
jis ko din raat manane mein lagi hai duniya
wo mere ek bulane pe bhi aa sakta hai
dukh to ye hai ke main jis dukh mein giraftar hua
wo hi dukh kal ko zamane pe bhi aa sakta hai
ab agar aur yun hi chalta raha ye rishta
jine marne ke dahane pe bhi aa sakta hai

jab bhī raste pe ġhaur kartā huuñ
pahle ḳhatre pe ġhaur kartā huuñ
Tahniyoñ ko harā-bharā rakhnā
patte patte pe ġhaur kartā huuñ
ḳhūbsūrat to us ke haath bhī haiñ
par maiñ chehre pe ġhaur kartā huuñ
us kī bolī samajh nahīñ aatī
sirf lahje pe ġhaur kartā huuñ
jab tire shahr se guzartā huuñ
chappe-chappe pe ġhaur kartā huuñ
zarre-zarre meñ vo dikhā.ī de
zarre-zarre pe ġhaur kartā huuñ
jab bhi raste pe ghaur karta hun
pahle KHatre pe ghaur karta hun
Tahniyon ko hara-bhara rakhna
patte patte pe ghaur karta hun
KHubsurat to us ke hath bhi hain
par main chehre pe ghaur karta hun
us ki boli samajh nahin aati
sirf lahje pe ghaur karta hun
jab tere shahr se guzarta hun
chappe-chappe pe ghaur karta hun
zarre-zarre mein wo dikhai de
zarre-zarre pe ghaur karta hun

dil merā ghabrātā hai
jab jab duur vo jaatā hai
vo patthar barsāte haiñ
kaun unheñ bahkātā hai
dil meñ kabūtar uḌte haiñ
jab bhī nazar tū aatā hai
vo har dam ignore kare
itnā kyoñ taḌpātā hai
kah ke mujh ko harjā.ī
aaj talak pachhtātā hai
dil mera ghabraata hai
jab jab dur wo jata hai
wo patthar barsate hain
kaun unhen bahkata hai
dil mein kabutar uDte hain
jab bhi nazar tu aata hai
wo har dam ignore kare
itna kyon taDpata hai
kah ke mujh ko harjai
aaj talak pachhtata hai

de do na ek baar mirā saath jān-e-man
aatī nahīñ hai niiñd mujhe raat jān-e-man
maiñ ne tumhārī gāliyāñ hañs ke qubūl kī
jaanā nahīñ thā mujh ko havālāt jān-e-man
maiñ ne bhī un se zar na liyā soch kar yahī
letā nahīñ maiñ aaj bhī ḳhairāt jān-e-man
maiñ ne kiyā hai apne ko ḳhud ek aa.ina
lagne lagī hai zindagī sauġhāt jān-e-man
rusvā.iyoñ ke Dar se rahā tum se duur maiñ
samjhī nahīñ kisī ne mirī baat jān-e-man
maañ baap ne 'ādarsh' ko ye fan bhī sikhāyā
kartā nahīñ huuñ aaj bhī maiñ ghaat jān-e-man
de do na ek bar mera sath jaan-e-man
aati nahin hai nind mujhe raat jaan-e-man
main ne tumhaari galiyan hans ke qubul ki
jaana nahin tha mujh ko hawalat jaan-e-man
main ne bhi un se zar na liya soch kar yahi
leta nahin main aaj bhi KHairaat jaan-e-man
main ne kiya hai apne ko KHud ek aaina
lagne lagi hai zindagi saughat jaan-e-man
ruswaiyon ke Dar se raha tum se dur main
samjhi nahin kisi ne meri baat jaan-e-man
man bap ne 'adarsh' ko ye fan bhi sikhaya
karta nahin hun aaj bhi main ghat jaan-e-man

pahle tāroñ kā ehtimām kare
ba.ad meñ dopahar ko shaam kare
ḳhvāb āñkhoñ se bahne vaalā hai
koī bistar kā intizām kare
āshiqī dasht tak nahīñ mahdūd
qais se kahiye apnā kaam kare
pyaas hī khīñch laatī hai varna
kaun dariyā kā ehtirām kare
jis ko lamhoñ meñ dekhnī ho sadī
aa ke pahle mujhe salām kare
us ko bhī to kahāñ milī duniyā
jis ne duniyā ke tām-jhām kare
pahle taron ka ehtimam kare
baad mein dopahar ko sham kare
KHwab aankhon se bahne wala hai
koi bistar ka intizam kare
aashiqi dasht tak nahin mahdud
qais se kahiye apna kaam kare
pyas hi khinch lati hai warna
kaun dariya ka ehtiram kare
jis ko lamhon mein dekhni ho sadi
aa ke pahle mujhe salam kare
us ko bhi to kahan mili duniya
jis ne duniya ke tam-jham kare

mire sāmne to mirā pyaar hogā
vo nazroñ se dil meñ giraftār hogā
vo jis ke liye maiñ ne duniyā sajā.ī
vo zālim hī merā ḳhatāvār hogā
jo mehnat se apnī nikālegā paanī
to qadmoñ meñ us ke ye sansār hogā
buzurgoñ ke naqsh-e-qadam par chalūñgā
mahaktā huā merā kirdār hogā
tū 'ādarsh' apnā banā le ḳhudā ko
to dushman bhī terā taraf-dār hogā
mere samne to mera pyar hoga
wo nazron se dil mein giraftar hoga
wo jis ke liye main ne duniya sajai
wo zalim hi mera KHatawar hoga
jo mehnat se apni nikalega pani
to qadmon mein us ke ye sansar hoga
buzurgon ke naqsh-e-qadam par chalunga
mahakta hua mera kirdar hoga
tu 'adarsh' apna bana le KHuda ko
to dushman bhi tera taraf-dar hoga

ham kahīñ bhī hoñ magar ye chhuTTīyāñ rah jā.eñgī
phuul sab le jā.eñge par pattiyāñ rah jā.eñgī
kaam karnā ho jo kar lo aaj kī tārīḳh meñ
aañkh nam ho jā.egī phir siskiyāñ rah jā.eñgī
is na.e qānūn kā manzar yahī dikhtā hai ab
paañv kaT jā.eñge lekin beḌiyāñ rah jā.eñgī
sirf lafzoñ ko nahīñ andāz bhī achchhā rakho
is jagat meñ sirf mīThī boliyāñ rah jā.eñgī
kyoñ banāte ho siyāsat ko tum apnā ham-safar
sab chale jā.eñge lekin kursiyāñ rah jā.eñgī
tum ko bhī ādarsh par 'ādarsh' chalnā hai yahāñ
varna is daldal meñ dhañstīñ pīḌhiyāñ rah jā.eñgī
hum kahin bhi hon magar ye chhuTTiyan rah jaengi
phul sab le jaenge par pattiyan rah jaengi
kaam karna ho jo kar lo aaj ki tariKH mein
aankh nam ho jaegi phir siskiyan rah jaengi
is nae qanun ka manzar yahi dikhta hai ab
panw kaT jaenge lekin beDiyan rah jaengi
sirf lafzon ko nahin andaz bhi achchha rakho
is jagat mein sirf miThi boliyan rah jaengi
kyon banate ho siyasat ko tum apna ham-safar
sab chale jaenge lekin kursiyan rah jaengi
tum ko bhi aadarsh par 'adarsh' chalna hai yahan
warna is daldal mein dhanstin piDhiyan rah jaengi

ek chehra gumāñ meñ rahtā hai
bādaloñ ke jahāñ meñ rahtā hai
ham to pagDanDiyoñ ke raahī haiñ
aur vo kahkashāñ meñ rahtā hai
ishq kī ik yahī ḳharābī hai
har ghaḌī imtihāñ meñ rahtā hai
sirf us kī talāsh hai mujh ko
aur vo āsmāñ meñ rahtā hai
gaañv kā husn dekhiye sāhib
chāñd kachche makāñ meñ rahtā hai
ek chehra guman mein rahta hai
baadalon ke jahan mein rahta hai
hum to pagDanDiyon ke rahi hain
aur wo kahkashan mein rahta hai
ishq ki ek yahi KHarabi hai
har ghaDi imtihan mein rahta hai
sirf us ki talash hai mujh ko
aur wo aasman mein rahta hai
ganw ka husn dekhiye sahib
chand kachche makan mein rahta hai

tum ko chhoḌā to aisā lagā jaise ḳhud se alag ho ga.e
ek manzil ko jaate hue apne raste alag ho ga.e
bas isī baat se ġham-zada bas isī baat kā dukh hameñ
dūsroñ se yuuñ milte hue mere apne alag ho ga.e
kuchh siyāsat se toḌe ga.e kuchh ko sāzish ne bahkā diyā
ek maañ ke haiñ jaa.e sabhī aaj kitne alag ho ga.e
raat kī samt dekho nahīñ niiñd us din se aa.ī nahīñ
jab se vālid ke hī sāmne us ke beTe alag ho ga.e
bas yahī haal hogā terā bas yahī haal hogā merā
jaise ek peḌ kī shāḳh se us ke patte alag ho ga.e
tum ko chhoDa to aisa laga jaise KHud se alag ho gae
ek manzil ko jate hue apne raste alag ho gae
bas isi baat se gham-zada bas isi baat ka dukh hamein
dusron se yun milte hue mere apne alag ho gae
kuchh siyasat se toDe gae kuchh ko sazish ne bahka diya
ek man ke hain jae sabhi aaj kitne alag ho gae
raat ki samt dekho nahin nind us din se aai nahin
jab se walid ke hi samne us ke beTe alag ho gae
bas yahi haal hoga tera bas yahi haal hoga mera
jaise ek peD ki shaKH se us ke patte alag ho gae

āñsuoñ ko raushnā.ī kar rahā huuñ
is zamāna se laḌā.ī kar rahā huuñ
koī chārāgar nahīñ hai aaj merā
har maraz kī ḳhud davā.ī kar rahā huuñ
ek nanhe se diye kī raushnī le
maiñ añdheroñ se laḌā.ī kar rahā huuñ
maiñ burā.ī kar rahā huuñ aap kī yā
maiñ hī ḳhud apnī burā.ī kar rahā huuñ
kal se bo.ūñgā sunahre ḳhvāb in meñ
aaj āñkhoñ kī safā.ī kar rahā huuñ
aansuon ko raushnai kar raha hun
is zamana se laDai kar raha hun
koi chaaragar nahin hai aaj mera
har maraz ki KHud dawai kar raha hun
ek nanhe se diye ki raushni le
main andheron se laDai kar raha hun
main burai kar raha hun aap ki ya
main hi KHud apni burai kar raha hun
kal se bounga sunahre KHwab in mein
aaj aankhon ki safai kar raha hun

dekho bhaa.ī aisā hai
ye dil darpan jaisā hai
mat kahnā patthar ham ko
ye dil mom ke jaisā hai
merā lahja mat pūchho
'mīr'-o-'ġhālib' jaisā hai
zālim ham se pūchh rahā
dard tumhārā kaisā hai
shohrat talve chāTegī
paas meñ jis ke paisa hai
dekho bhai aisa hai
ye dil darpan jaisa hai
mat kahna patthar hum ko
ye dil mom ke jaisa hai
mera lahja mat puchho
'mir'-o-'ghaalib' jaisa hai
zalim hum se puchh raha
dard tumhaara kaisa hai
shohrat talwe chaTegi
pas mein jis ke paisa hai

aisā lamha udhār de koī
jis meñ sadiyāñ guzār de koī
baad muddat ke ḳhat likhe vo mujhe
aur kabūtar ko maar de koī
ye jo sardār ban ke baiThā hai
us kī pagḌī utaar de koī
mast rakkhe jo hosh meñ bhī mujhe
ab to aisā ḳhumār de koī
kyā ḳhabar hādsātī duniyā meñ
kab kahāñ mujh ko maar de koī
ek va.ada ki jis ke saa.e meñ
umr saarī guzār de koī
dasht ko ghar banā ke baiThā huuñ
is ko aa kar sañvār de koī
aisa lamha udhaar de koi
jis mein sadiyan guzar de koi
baad muddat ke KHat likhe wo mujhe
aur kabutar ko mar de koi
ye jo sardar ban ke baiTha hai
us ki pagDi utar de koi
mast rakkhe jo hosh mein bhi mujhe
ab to aisa KHumar de koi
kya KHabar hadsati duniya mein
kab kahan mujh ko mar de koi
ek wada ki jis ke sae mein
umr sari guzar de koi
dasht ko ghar bana ke baiTha hun
is ko aa kar sanwar de koi

Thahrī Thahrī sī zindagī kyoñ hai
merī āñkhoñ meñ ye namī kyoñ hai
jis ko āñkho se duur rakhnā thā
aaj qurbat meñ phir vahī kyoñ hai
jabki sachchā.ī sirf syāhī hai
phir mire ghar meñ raushnī kyoñ hai
buuñd kī bhī to ek duniyā hai
buuñd ke bin nadī nadī kyoñ hai
tum ko 'ādarsh' sab milā hai yahāñ
dil meñ phir bhī ye tishnagī kyoñ hai
Thahri Thahri si zindagi kyon hai
meri aankhon mein ye nami kyon hai
jis ko aankho se dur rakhna tha
aaj qurbat mein phir wahi kyon hai
jabki sachchai sirf syahi hai
phir mere ghar mein raushni kyon hai
bund ki bhi to ek duniya hai
bund ke bin nadi nadi kyon hai
tum ko 'adarsh' sab mila hai yahan
dil mein phir bhi ye tishnagi kyon hai

jab judā hone kā manzar aa gayā thā
ek qatre meñ samundar aa gayā thā
haath meñ jab tere patthar aa gayā thā
ghar se maiñ dīvāna bāhar aa gayā thā
DhūñDhtā rahtā huuñ ā.īne meñ ḳhud ko
kaun mere itne andar aa gayā thā
pī liyā thā ek kaḌvā ghūñT us ne
zā.iqa mere laboñ par aa gayā thā
ishq bas pahlī dafa achchhā lagā thā
dūsre chakkar meñ chakkar aa gayā thā
is liye terī kahānī se huuñ bāhar
mujh se ik kirdār behtar aa gayā thā
jab juda hone ka manzar aa gaya tha
ek qatre mein samundar aa gaya tha
hath mein jab tere patthar aa gaya tha
ghar se main diwana bahar aa gaya tha
DhunDhta rahta hun aaine mein KHud ko
kaun mere itne andar aa gaya tha
pi liya tha ek kaDwa ghunT us ne
zaiqa mere labon par aa gaya tha
ishq bas pahli dafa achchha laga tha
dusre chakkar mein chakkar aa gaya tha
is liye teri kahani se hun bahar
mujh se ek kirdar behtar aa gaya tha

gunāh apne ginātā huuñ Darne lagtā huuñ
ḳhudā ke sāmne jaatā huuñ Darne lagtā huuñ
kuchh itnā ḳhaufzada huuñ maiñ apne kamre meñ
koī charāġh jalātā huuñ Darne lagtā huuñ
ab is maqām pe pahuñchī hai merī tanhā.ī
qarīb ḳhud ke bhī jaatā huuñ Darne lagtā huuñ
qarīb dekh ke mujh ko lipaT na jaa.e kahīñ
maiñ us kī bazm meñ jaatā huuñ Darne lagtā huuñ
kahīñ vo jaan na le mere dil kī hālat ko
kisī ko she'r sunātā huuñ Darne lagtā huuñ
gunah apne ginata hun Darne lagta hun
KHuda ke samne jata hun Darne lagta hun
kuchh itna KHaufzada hun main apne kamre mein
koi charagh jalata hun Darne lagta hun
ab is maqam pe pahunchi hai meri tanhai
qarib KHud ke bhi jata hun Darne lagta hun
qarib dekh ke mujh ko lipaT na jae kahin
main us ki bazm mein jata hun Darne lagta hun
kahin wo jaan na le mere dil ki haalat ko
kisi ko she'r sunata hun Darne lagta hun

dil hai alag mizāj ke do bhā.iyoñ kā ghar
lagtā hai sirf mujh ko ye tanhā.iyoñ kā ghar
beTī ga.ī hai ghar se lagā ham ko bas yahī
jaise chalā gayā koī amrā.iyoñ kā ghar
duurī banā lī un se yahī sochne ke baad
ghar un kā thā mire liye rusvā.iyoñ kā ghar
jab se milī hai un se nazar restaurant meñ
dil lag rahā hai pyaar kī shahnā.iyoñ kā ghar
dil hai alag mizaj ke do bhaiyon ka ghar
lagta hai sirf mujh ko ye tanhaiyon ka ghar
beTi gai hai ghar se laga hum ko bas yahi
jaise chala gaya koi amraiyon ka ghar
duri bana li un se yahi sochne ke baad
ghar un ka tha mere liye ruswaiyon ka ghar
jab se mili hai un se nazar restaurant mein
dil lag raha hai pyar ki shahnaiyon ka ghar

mushkil ko us ne sab kī āsān kar diyā hai
maujūdgī kā apnī e'lān kar diyā hai
baiThe hue haiñ patthar shīshoñ kā jism pahne
mahfil ne terī sab ko hairān kar diyā hai
itnī jagah kahāñ thī rakh paa.eñ saarī duniyā
kuchh is liye bhī dil ko vīrān kar diyā hai
hairān haiñ havā.eñ mausam bhī hai pareshāñ
jhoñke ko us ne kaise tūfān kar diyā hai
maiñ chaah ke bhī us ko shāyad na bhuul paatā
ai vaqt tū ne mujh par ehsān kar diyā hai
mushkil ko us ne sab ki aasan kar diya hai
maujudgi ka apni e'lan kar diya hai
baiThe hue hain patthar shishon ka jism pahne
mahfil ne teri sab ko hairan kar diya hai
itni jagah kahan thi rakh paen sari duniya
kuchh is liye bhi dil ko viran kar diya hai
hairan hain hawaen mausam bhi hai pareshan
jhonke ko us ne kaise tufan kar diya hai
main chah ke bhi us ko shayad na bhul pata
ai waqt tu ne mujh par ehsan kar diya hai

mujhe ye Dar hai ki ab bas yahī na kar baiThūñ
tirī ḳhushī meñ kahīñ ḳhud-kushī na kar baiThūñ
vo sun ke is liye mujh ko javāb detā nahīñ
savāl us se koī āḳhirī na kar baiThūñ
maiñ jis ko DhūñD rahā thā vo mil gayā mujh meñ
tamām shikve gile aaj hī na kar baiThūñ
har ek samt mujhe tū dikhā.ī detā hai
maiñ ek 'ishq ke pīchhe ka.ī na kar baiThūñ
baḌe jatan se banāyā hai us ne jis ko ḳhudā
kahīñ maiñ chhū ke use aadmī na kar baiThūñ
chale bhī aao ke ik roz ye bhī mumkin hai
tumhāre naam maiñ ye zindagī na kar baiThūñ
kuchh is liye bhī tavajjoh-talab ziyāda huuñ
jo kah rahā huuñ kahīñ vāqa'ī na kar baiThūñ
mujhe ye Dar hai ki ab bas yahi na kar baiThun
teri KHushi mein kahin KHud-kushi na kar baiThun
wo sun ke is liye mujh ko jawab deta nahin
sawal us se koi aaKHiri na kar baiThun
main jis ko DhunD raha tha wo mil gaya mujh mein
tamam shikwe gile aaj hi na kar baiThun
har ek samt mujhe tu dikhai deta hai
main ek 'ishq ke pichhe kai na kar baiThun
baDe jatan se banaya hai us ne jis ko KHuda
kahin main chhu ke use aadmi na kar baiThun
chale bhi aao ke ek roz ye bhi mumkin hai
tumhaare nam main ye zindagi na kar baiThun
kuchh is liye bhi tawajjoh-talab ziyaada hun
jo kah raha hun kahin waqa'i na kar baiThun

kamāl dekhiye sab kā yaqīñ jalāyā gayā
maiñ ik charāġh huuñ mujh ko nahīñ jalāyā gayā
ye sāneha bhī kisī buġhz kī alāmat hai
makān chhoḌ diyā aur makīñ jalāyā gayā
ḳhudā kā is se baḌā aur kyā karam hogā
jahāñ bujhāyā thā mujh ko vahīñ jalāyā gayā
use batānā havā se nahīñ jahāñ se bache
koī charāġh agar ab kahīñ jalāyā gayā
kamal dekhiye sab ka yaqin jalaya gaya
main ek charagh hun mujh ko nahin jalaya gaya
ye saneha bhi kisi bughz ki alamat hai
makan chhoD diya aur makin jalaya gaya
KHuda ka is se baDa aur kya karam hoga
jahan bujhaya tha mujh ko wahin jalaya gaya
use batana hawa se nahin jahan se bache
koi charagh agar ab kahin jalaya gaya

ummīd kā charāġh jalā kar chalā gayā
ik shaḳhs mere ḳhvāb meñ aa kar chalā gayā
us ke hī dam se naqsh-o-nigār-e-bahār hai
patthar meñ bhī jo phuul khilā kar chalā gayā
dīvār kī tarah maiñ tire rāste meñ thā
aur ret kī tarah tū girā kar chalā gayā
aaya thā kaun ḳhvāb meñ chingāriyāñ liye
nīñdoñ meñ merī aag lagā kar chalā gayā
yūñhī nahīñ huā huuñ maiñ patthar mire aziiz
ā.īna koī mujh ko dikhā kar chalā gayā
ummid ka charagh jala kar chala gaya
ek shaKHs mere KHwab mein aa kar chala gaya
us ke hi dam se naqsh-o-nigar-e-bahaar hai
patthar mein bhi jo phul khila kar chala gaya
diwar ki tarah main tere raste mein tha
aur ret ki tarah tu gira kar chala gaya
aaya tha kaun KHwab mein chingariyan liye
nindon mein meri aag laga kar chala gaya
yunhi nahin hua hun main patthar mere aziz
aaina koi mujh ko dikha kar chala gaya

tamām nekiyāñ dariyā meñ Dālne ke liye
nikal paḌe haiñ samundar khañgālne ke liye
sitam to ye hai ke tesha nahīñ milā ham ko
pahāḌ kaaT ke rastā nikālne ke liye
na jaane kitnoñ kī qīmat girā.ī jaatī hai
amīr-e-shahr kī qīmat uchhālne ke liye
ham aise logoñ ko laayā gayā hai duniyā meñ
kueñ meñ kuud ke sikka nikālne ke liye
kisī ke hijr kī ham aag piite rahte haiñ
sulagte lafzoñ ko ġhazloñ meñ Dhālne ke liye
zarā sañbhālnā aa jaa.e aadmī ko agar
to ek ġham hī bahut hai sañbhālne ke liye
tamam nekiyan dariya mein Dalne ke liye
nikal paDe hain samundar khangalne ke liye
sitam to ye hai ke tesha nahin mila hum ko
pahaD kaT ke rasta nikalne ke liye
na jaane kitnon ki qimat girai jati hai
amir-e-shahr ki qimat uchhaalne ke liye
hum aise logon ko laya gaya hai duniya mein
kuen mein kud ke sikka nikalne ke liye
kisi ke hijr ki hum aag pite rahte hain
sulagte lafzon ko ghazlon mein Dhaalne ke liye
zara sanbhaalna aa jae aadmi ko agar
to ek gham hi bahut hai sanbhaalne ke liye

suunā paḌā hai dil kā makāñ aap ke binā
rah rah ke uTh rahā hai dhuāñ aap ke binā
yuuñ to khile haiñ phuul ka.ī rañg ke magar
phīke paḌe haiñ donoñ jahāñ aap ke binā
ye soch ke maiñ ghuum rahā huuñ yahāñ vahāñ
rāhat milegī dil ko kahāñ aap ke binā
bas is liye hī gaañv se maiñ shahr aa basā
maiñ kyā karūñgā rah ke vahāñ aap ke binā
'ādarsh' kah rahā hai ki mat aao mere paas
barbād ho gayā huuñ yahāñ aap ke binā
suna paDa hai dil ka makan aap ke bina
rah rah ke uTh raha hai dhuan aap ke bina
yun to khile hain phul kai rang ke magar
phike paDe hain donon jahan aap ke bina
ye soch ke main ghum raha hun yahan wahan
rahat milegi dil ko kahan aap ke bina
bas is liye hi ganw se main shahr aa basa
main kya karunga rah ke wahan aap ke bina
'adarsh' kah raha hai ki mat aao mere pas
barbaad ho gaya hun yahan aap ke bina

ġhazal ke misra.a ko misra.a se joḌā jaatā hai
tamām raat ġhamoñ ko nichoḌā jaatā hai
purāne jaal se bāhar nikalnā mushkil hai
isī liye to rivāyat ko toḌā jaatā hai
utar gayā huuñ to ab jītnā hī manzil hai
yuuñ ham se bhī kahāñ maidān chhoḌā jaatā hai
uThānā paḌtā hai phir haath gar nahīñ sudhre
haañ pahlī baar meñ hāthoñ ko joḌā jaatā hai
yahāñ pe hindū bhī hoñge yahāñ musalmāñ bhī
ye shā.irī hai yahāñ sab ko joḌā jaatā hai
dikhā diyā mire dushman ne dostī kar ke
ġhurūr TuuTā nahīñ hai to toḌā jaatā hai
likhā thā naam jahāñ tū ne ḳhūn-e-dil se mirā
vahīñ se ishq ke kāġhaz ko moḌā jaatā hai
ghazal ke misra ko misra se joDa jata hai
tamam raat ghamon ko nichoDa jata hai
purane jal se bahar nikalna mushkil hai
isi liye to riwayat ko toDa jata hai
utar gaya hun to ab jitna hi manzil hai
yun hum se bhi kahan maidan chhoDa jata hai
uThana paDta hai phir hath gar nahin sudhre
han pahli bar mein hathon ko joDa jata hai
yahan pe hindu bhi honge yahan musalman bhi
ye shairi hai yahan sab ko joDa jata hai
dikha diya mere dushman ne dosti kar ke
ghurur TuTa nahin hai to toDa jata hai
likha tha nam jahan tu ne KHun-e-dil se mera
wahin se ishq ke kaghaz ko moDa jata hai

jaate jaate mujhe ḳhushī de dī
us ne āvāz āḳhirī de dī
jab sitāroñ ne pher lī āñkheñ
ek jugnū ne raushnī de dī
us ne inkār kar diyā merā
aur is ġham ne shā.erī de dī
zaḳhm bharne ko de diye aañsū
dard sahne ko bebasī de dī
us ne āñkhoñ se kah diyā sab kuchh
aur paḌhne ko diary de dī
jate jate mujhe KHushi de di
us ne aawaz aaKHiri de di
jab sitaron ne pher li aankhen
ek jugnu ne raushni de di
us ne inkar kar diya mera
aur is gham ne shaeri de di
zaKHm bharne ko de diye aansu
dard sahne ko bebasi de di
us ne aankhon se kah diya sab kuchh
aur paDhne ko diary de di

ḳhud mazedār tabī.at hai to sāmāñ kaisā
zaḳhm-e-dil aap haiñ shorish pe namak-dāñ kaisā
haath vahshat meñ na poñchhe to garebāñ kaisā
ḳhār-e-sahrā se na uljhe to vo dāmāñ kaisā
kūcha-e-yār ko da.avā hai ki jannat maiñ huuñ
ḳhuld kahte haiñ kise rauza-e-rizvāñ kaisā
usī ma.abūd kā hai dair-o-haram meñ jalva
bahs kis baat kī hai gabr o musalmāñ kaisā
va.ada-e-bāda-e-at.har kā bharosa kab tak
chal ke bhaTTī pe piyeñ jur.a-e-irfāñ kaisā
ham hue 'qais' hue 'vāmiq' o 'farhād' hue
zulf-e-pur-ḳham ne kiyā sab ko pareshāñ kaisā
duur ke Dhol haiñ yūsuf kī kahānī sāhab
kis ko ma.alūm hai hogā mah-e-kan.āñ kaisā
tere qurbān maiñ itnā to batā de qātil
merī gardan pe chalā ḳhanjar-e-burrāñ kaisā
dil ke ā.īne meñ tasvīr-e-sanam rakhtā hai
nahīñ ma.alūm ki 'āġhā' hai musalmāñ kaisā
KHud mazedar tabiat hai to saman kaisa
zaKHm-e-dil aap hain shorish pe namak-dan kaisa
hath wahshat mein na ponchhe to gareban kaisa
KHar-e-sahra se na uljhe to wo daman kaisa
kucha-e-yar ko dawa hai ki jannat main hun
KHuld kahte hain kise rauza-e-rizwan kaisa
usi mabud ka hai dair-o-haram mein jalwa
bahs kis baat ki hai gabr o musalman kaisa
wada-e-baada-e-athar ka bharosa kab tak
chal ke bhaTTi pe piyen jura-e-irfan kaisa
hum hue 'qais' hue 'wamiq' o 'farhad' hue
zulf-e-pur-KHam ne kiya sab ko pareshan kaisa
dur ke Dhol hain yusuf ki kahani sahab
kis ko malum hai hoga mah-e-kanan kaisa
tere qurban main itna to bata de qatil
meri gardan pe chala KHanjar-e-burran kaisa
dil ke aaine mein taswir-e-sanam rakhta hai
nahin malum ki 'agha' hai musalman kaisa

hazār jaan se sāhab nisār ham bhī haiñ
tumhārī tīr-e-nigah ke shikār ham bhī haiñ
azal se dāḳhil-e-fard-e-shumār ham bhī haiñ
tumhāre chāhne vāloñ meñ yaar ham bhī haiñ
hamesha ham se kudūrat rahī hasīnoñ ko
na dil se nikle kabhī vo ġhubār ham bhī haiñ
musāfiroñ kī tavāzo se naam hotā hai
karam karo ki ġharīb-ud-dayār ham bhī haiñ
sharāb piite haiñ to jāgte haiñ saarī raat
mudām ābid-e-shab-zinda-dār ham bhī haiñ
hazār baar hasīnoñ se ham ne nok kī lī
guloñ kī aañkh meñ khaTke vo ḳhaar ham bhī haiñ
ajiib rutba ināyat kiyā hai qambar ko
ġhulām yā shah-e-duldul-savār ham bhī haiñ
junūñ ke haath se hai in dinoñ garebāñ tañg
qabā pukārtī hai taar taar ham bhī haiñ
baḌe hī chāliye haiñ chaal chalte haiñ har dam
vo chūkte nahīñ par hoshiyār ham bhī haiñ
raqīb ko bhī hai baar un kī bazm meñ 'āġhā'
sharīk-e-sohbat-e-bos-o-kanār ham bhī haiñ
hazar jaan se sahab nisar hum bhi hain
tumhaari tir-e-nigah ke shikar hum bhi hain
azal se daKHil-e-fard-e-shumar hum bhi hain
tumhaare chahne walon mein yar hum bhi hain
hamesha hum se kudurat rahi hasinon ko
na dil se nikle kabhi wo ghubar hum bhi hain
musafiron ki tawazo se nam hota hai
karam karo ki gharib-ud-dayar hum bhi hain
sharab pite hain to jagte hain sari raat
mudam aabid-e-shab-zinda-dar hum bhi hain
hazar bar hasinon se hum ne nok ki li
gulon ki aankh mein khaTke wo KHar hum bhi hain
ajib rutba inayat kiya hai qambar ko
ghulam ya shah-e-duldul-sawar hum bhi hain
junun ke hath se hai in dinon gareban tang
qaba pukarti hai tar tar hum bhi hain
baDe hi chaaliye hain chaal chalte hain har dam
wo chukte nahin par hoshiyar hum bhi hain
raqib ko bhi hai bar un ki bazm mein 'agha'
sharik-e-sohbat-e-bos-o-kanar hum bhi hain

āñkhoñ pe vo zulf aa rahī hai
kaalī jaadū jagā rahī hai
zanjīr jo khaḌkhaḌā rahī hai
vahshat kyā ġhul machā rahī hai
lailā ḳhāka uḌā rahī hai
majnūñ ko havā batā rahī hai
zulfeñ vo parī hilā rahī hai
dīvānoñ kī shāmat aa rahī hai
pāmāl-e-ḳhirām ho chuke dafn
pisne ko bas ab hinā rahī hai
haiñ chaal se un kī zinda dargor
murdoñ pe qayāmat aa rahī hai
dil ne ulfat se zak uThā.ī
āñkhoñ dekhā rulā rahī hai
goyā hone de be-zabānī
kyuuñ merā galā dabā rahī hai
'āġhā' sāhab galī meñ un kī
ik huur tumheñ bulā rahī hai
aankhon pe wo zulf aa rahi hai
kali jadu jaga rahi hai
zanjir jo khaDkhaDa rahi hai
wahshat kya ghul macha rahi hai
laila KHaka uDa rahi hai
majnun ko hawa bata rahi hai
zulfen wo pari hila rahi hai
diwanon ki shamat aa rahi hai
pamal-e-KHiram ho chuke dafn
pisne ko bas ab hina rahi hai
hain chaal se un ki zinda dargor
murdon pe qayamat aa rahi hai
dil ne ulfat se zak uThai
aankhon dekha rula rahi hai
goya hone de be-zabani
kyun mera gala daba rahi hai
'agha' sahab gali mein un ki
ek hur tumhein bula rahi hai

but-e-ġhuncha-dahan pe nisār huuñ maiñ nahīñ jhuuT kuchh is meñ ḳhudā kī qasam
mirā tā.ir-e-dil isī qaid meñ hai mujhe zulf ke dām-e-balā kī qasam
nahīñ bhātā mujhe koī rashk-e-parī koī laakh hasīñ ho balā se mirī
mirā dil tirā āshiq-e-shefta hai mujhe tere hī nāz-o-adā kī qasam
mire dil ko zarā nahīñ tāb-o-ta.ab ki uThā.ūñ tumhārā ye qahr-o-ġhazab
mire qatl meñ der na chāhiye ab tumheñ apne hī jaur-o-jafā kī qasam
na to huur hī ko ye milā hai namak na parī hī ke ruḳh meñ hai aisī chamak
tire sāmne phīke haiñ shams-o-qamar mujhe tire hī ruḳh kī ziyā kī qasam
mujhe itr-e-hinā kī nahīñ hai havā mujhe phūloñ se hotā hai dāġh-e-sivā
kabhī nik.hat-e-zulf suñghā de sabā tujhe nāfa-e-mushk-e-ḳhatā kī qasam
mire ba.ad sahegā na koī bhī ġham na uThegā kisī se ye rañj-o-alam
karo tark tum aaj se zulm-o-sitam tumheñ apnī hī mehr-o-vafā kī qasam
kabhī dard se rotā ho 'āġhā' agar to hañsī se ye kahtā hai vo gul-e-tar
mirā maan kahā are naala na kar tujhe bulbul-e-naġhma-sarā kī qasam
but-e-ghuncha-dahan pe nisar hun main nahin jhuT kuchh is mein KHuda ki qasam
mera tair-e-dil isi qaid mein hai mujhe zulf ke dam-e-bala ki qasam
nahin bhata mujhe koi rashk-e-pari koi lakh hasin ho bala se meri
mera dil tera aashiq-e-shefta hai mujhe tere hi naz-o-ada ki qasam
mere dil ko zara nahin tab-o-tab ki uThaun tumhaara ye qahr-o-ghazab
mere qatl mein der na chahiye ab tumhein apne hi jaur-o-jafa ki qasam
na to hur hi ko ye mila hai namak na pari hi ke ruKH mein hai aisi chamak
tere samne phike hain shams-o-qamar mujhe tere hi ruKH ki ziya ki qasam
mujhe itr-e-hina ki nahin hai hawa mujhe phulon se hota hai dagh-e-siwa
kabhi nikhat-e-zulf sungha de saba tujhe nafa-e-mushk-e-KHata ki qasam
mere baad sahega na koi bhi gham na uThega kisi se ye ranj-o-alam
karo tark tum aaj se zulm-o-sitam tumhein apni hi mehr-o-wafa ki qasam
kabhi dard se rota ho 'agha' agar to hansi se ye kahta hai wo gul-e-tar
mera man kaha are nala na kar tujhe bulbul-e-naghma-sara ki qasam

tire jalāl se ḳhurshīd ko zavāl huā
tire jamāl se mahtāb ko kamāl huā
ḳhirām-e-nāz meñ un ko ye kab ḳhayāl huā
ki dil kisī kā pisā koī pā.emāl huā
shabāb se tirī rañgat kā turfa haal huā
sapīd joḌā jo pahnā badan meñ laal huā
jo vasl-e-yār kī tadbīr kī visāl huā
ḳhayāl aish kā aayā to ik malāl huā
hilāl badar huā badar se hilāl huā
yahāñ kamāl kisī kā na be-zavāl huā
hazāroñ saikḌoñ paidā hue hue nāpaid
na ek dam bhī zamāne ko e'tidāl huā
raqīb qatl huā us kī teġh-e-abrū se
harām-zāda thā achchhā huā halāl huā
butoñ kā zulm kisī ne sunā na mahshar meñ
ḳhudā se bhī mirā jhagḌā na infisāl huā
kiye haiñ ḳhuuñ se kisī ke ye dast-o-pā rañgīn
shikār taaza koī aaj kyā halāl huā
jalāyā mujh ko to tujh ko bhī lag gayā dhabba
jigar pe daaġh mire ruḳh pe tere ḳhaal huā
jo maiñ junūñ meñ gayā sū-e-dasht ai 'āġhā'
to mujh ko dekh ke dīvāna har ġhazāl huā
tere jalal se KHurshid ko zawal hua
tere jamal se mahtab ko kamal hua
KHiram-e-naz mein un ko ye kab KHayal hua
ki dil kisi ka pisa koi paemal hua
shabab se teri rangat ka turfa haal hua
sapid joDa jo pahna badan mein lal hua
jo wasl-e-yar ki tadbir ki visal hua
KHayal aish ka aaya to ek malal hua
hilal badar hua badar se hilal hua
yahan kamal kisi ka na be-zawal hua
hazaron saikDon paida hue hue napaid
na ek dam bhi zamane ko e'tidal hua
raqib qatl hua us ki tegh-e-abru se
haram-zada tha achchha hua halal hua
buton ka zulm kisi ne suna na mahshar mein
KHuda se bhi mera jhagDa na infisal hua
kiye hain KHun se kisi ke ye dast-o-pa rangin
shikar taza koi aaj kya halal hua
jalaya mujh ko to tujh ko bhi lag gaya dhabba
jigar pe dagh mere ruKH pe tere KHal hua
jo main junun mein gaya su-e-dasht ai 'agha'
to mujh ko dekh ke diwana har ghazal hua

dil meñ tire ai nigār kyā hai
hotā nahīñ ham-kanār kyā hai
aayā jo dam vo hai ġhanīmat
is ziist kā e'tibār kyā hai
haiñ seb se bhī vo chhātiyāñ saḳht
aage un ke anaar kyā hai
duniyā ke ye sab Dhakosle haiñ
turbat kaisī mazār kyā hai
tā.ūs se chheḌ-chhāḌ kaisī
haañ ai dil-e-dāġh-dār kyā hai
jo jo vo rañj deñ uThāo
jab dil hī diyā to aar kyā hai
maiñ chāhtā huuñ use na chāhūñ
dil par mirā iḳhtiyār kyā hai
mizhgāñ kā hai mere dil meñ khaTkā
ai ḳhushbū-e-nok-e-ḳhār kyā hai
miTTī mirī ḳhaak meñ milā.ī
mujh se un ko ġhubār kyā hai
dauḌūñ to mujhe sabā na paa.e
paidal kaisā savār kyā hai
bose kī talab ki vasl kā zikr
farmā.iye nāgavār kyā hai
hai kyā 'āġhā' taḌap rahā hai
kyuuñ kahte ho baar baar kyā hai
dil mein tere ai nigar kya hai
hota nahin ham-kanar kya hai
aaya jo dam wo hai ghanimat
is zist ka e'tibar kya hai
hain seb se bhi wo chhatiyan saKHt
aage un ke anar kya hai
duniya ke ye sab Dhakosle hain
turbat kaisi mazar kya hai
taus se chheD-chhaD kaisi
han ai dil-e-dagh-dar kya hai
jo jo wo ranj den uThao
jab dil hi diya to aar kya hai
main chahta hun use na chahun
dil par mera iKHtiyar kya hai
mizhgan ka hai mere dil mein khaTka
ai KHushbu-e-nok-e-KHar kya hai
miTTi meri KHak mein milai
mujh se un ko ghubar kya hai
dauDun to mujhe saba na pae
paidal kaisa sawar kya hai
bose ki talab ki wasl ka zikr
farmaiye nagawar kya hai
hai kya 'agha' taDap raha hai
kyun kahte ho bar bar kya hai

jā laḌī yaar se hamārī aañkh
dekho kar baiThī faujdārī aañkh
shoḳhiyāñ bhuul jaa.e āhū-e-chīñ
dekh paa.e agar tumhārī aañkh
laakh inkār mai-kashī se karo
kahīñ chhuptī bhī hai ḳhumārī aañkh
hovegā rañj yā ḳhushī hogī
kyuuñ phaḌakne lagī hamārī aañkh
jānib-e-dar nigāh-e-hasrat hai
kis kī kartī hai intizārī aañkh
kar ke iqrār ho gayā munkir
sāmne aa ke kis ne maarī aañkh
murġh-e-dil par nigāh hai un kī
aisī dekhī nahīñ shikārī aañkh
hai sitam nok-jhoñk chitvan meñ
laḌ rahī hai chhurī kaTārī aañkh
dil jigar donoñ ho ga.e majrūh
ban ga.ī hai chhurī kaTārī aañkh
koī dam meñ ubhārte haiñ use
us ne dekhā ki ham ne maarī aañkh
'āġhā' sāhab tumhāre dilbar kī
kyā rasīlī hai kyā hai pyārī aañkh
ja laDi yar se hamari aankh
dekho kar baiThi faujdari aankh
shoKHiyan bhul jae aahu-e-chin
dekh pae agar tumhaari aankh
lakh inkar mai-kashi se karo
kahin chhupti bhi hai KHumari aankh
howega ranj ya KHushi hogi
kyun phaDakne lagi hamari aankh
jaanib-e-dar nigah-e-hasrat hai
kis ki karti hai intizari aankh
kar ke iqrar ho gaya munkir
samne aa ke kis ne mari aankh
murgh-e-dil par nigah hai un ki
aisi dekhi nahin shikari aankh
hai sitam nok-jhonk chitwan mein
laD rahi hai chhuri kaTari aankh
dil jigar donon ho gae majruh
ban gai hai chhuri kaTari aankh
koi dam mein ubhaarte hain use
us ne dekha ki hum ne mari aankh
'agha' sahab tumhaare dilbar ki
kya rasili hai kya hai pyari aankh

sarv-qad lāla-ruḳh o ġhuncha-dahan yaad aayā
phir bahār aa.ī mujhe lutf-e-chaman yaad aayā
go ki thī saltanat-e-misr magar āḳhir-e-kār
is hukūmat pe bhī yūsuf ko vatan yaad aayā
rag-e-gul par hai kabhī aur kabhī ġhunche pe nigāh
baaġh meñ kis kī kamar kis kā dahan yaad aayā
safar-e-mulk-e-adam kī huī aisī ujlat
zād-e-rah kuchh na ba-juz gor-o-kafan yaad aayā
sohbat-e-lāla-ruḳhāñ ahd-e-shabāb-o-shab-e-vasl
mai-e-kohna jo milī dāġh-e-kuhan yaad aayā
jab se aayā hai nazar ye tirā husn-e-be-dāġh
kabk ko maah na bulbul ko chaman yaad aayā
tere saudā.ī ko phir josh huā vahshat kā
qaidī-e-zulf ko phir tauq-o-rasan yaad aayā
paan khā kar jo ugaal aap ne thūkā sāhab
jauharī mahv hue la.al-e-yaman yaad aayā
ba.ad muddat ke talab aap ne bande ko kiyā
shukr-sad-shukr maiñ ai mushfiq-e-man yaad aayā
fasl-e-gul aate hī 'āġhā' ne bhī vahshat kī lī
kaisī ye chaal chalā kis kā chalan yaad aayā
sarw-qad lala-ruKH o ghuncha-dahan yaad aaya
phir bahaar aai mujhe lutf-e-chaman yaad aaya
go ki thi saltanat-e-misr magar aaKHir-e-kar
is hukumat pe bhi yusuf ko watan yaad aaya
rag-e-gul par hai kabhi aur kabhi ghunche pe nigah
bagh mein kis ki kamar kis ka dahan yaad aaya
safar-e-mulk-e-adam ki hui aisi ujlat
zad-e-rah kuchh na ba-juz gor-o-kafan yaad aaya
sohbat-e-lala-ruKHan ahd-e-shabab-o-shab-e-wasl
mai-e-kohna jo mili dagh-e-kuhan yaad aaya
jab se aaya hai nazar ye tera husn-e-be-dagh
kabk ko mah na bulbul ko chaman yaad aaya
tere saudai ko phir josh hua wahshat ka
qaidi-e-zulf ko phir tauq-o-rasan yaad aaya
pan kha kar jo ugal aap ne thuka sahab
jauhari mahw hue lal-e-yaman yaad aaya
baad muddat ke talab aap ne bande ko kiya
shukr-sad-shukr main ai mushfiq-e-man yaad aaya
fasl-e-gul aate hi 'agha' ne bhi wahshat ki li
kaisi ye chaal chala kis ka chalan yaad aaya

namāz kaisī kahāñ kā roza abhī maiñ shaġhl-e-sharāb meñ huuñ
ḳhudā kī yaad aa.e kis tarah se butoñ ke qahr-o-itāb meñ huuñ
sharāb kā shaġhl ho rahā hai baġhal meñ paatā huuñ maiñ kisī ko
maiñ jāgtā huuñ ki so rahā huuñ ḳhayāl meñ huuñ ki ḳhvāb meñ huuñ
na chheḌ is vaqt mujh ko zāhid nahīñ ye mauqa.a hai guftugū kā
savār jaatā hai vo sharābī maiñ hāzir us kī rikāb meñ huuñ
kabhī sharābī kabhī namāzī kabhī huuñ maiñ rind-gāh zāhid
ḳhudā kā Dar hai butoñ kā khaTkā ajab tarah ke azaab meñ huuñ
qayāmat aane kā ḳhauf kaisā taraddud-o-fikr kyuuñ hai 'āġhā'
hisāb kyā koī mujh se legā batā to maiñ kis hisāb meñ huuñ
namaz kaisi kahan ka roza abhi main shaghl-e-sharab mein hun
KHuda ki yaad aae kis tarah se buton ke qahr-o-itab mein hun
sharab ka shaghl ho raha hai baghal mein pata hun main kisi ko
main jagta hun ki so raha hun KHayal mein hun ki KHwab mein hun
na chheD is waqt mujh ko zahid nahin ye mauqa hai guftugu ka
sawar jata hai wo sharabi main hazir us ki rikab mein hun
kabhi sharabi kabhi namazi kabhi hun main rind-gah zahid
KHuda ka Dar hai buton ka khaTka ajab tarah ke azab mein hun
qayamat aane ka KHauf kaisa taraddud-o-fikr kyun hai 'agha'
hisab kya koi mujh se lega bata to main kis hisab mein hun

nahīñ mumkin ki tire hukm se bāhar maiñ huuñ
ai sanam tābe-e-farmān-e-muqaddar maiñ huuñ
dil to hairān hai kyuuñ shashdar-o-muztar maiñ huuñ
ishq kahtā hai ki us parde ke andar maiñ huuñ
pairav-e-silsila-e-zulf-e-muambar maiñ huuñ
tauq se uzr na zanjīr se bāhar maiñ huuñ
āb-rū-e-sadaf o zīnat-e-gosh-e-mahbūb
durr-e-nāyāb jo sunte ho vo gauhar maiñ huuñ
ab subuk-dosh maiñ huuñ bojh gale kā Tal jaa.e
teġh-e-qātil se ilāhī kaheñ be-sar maiñ huuñ
tā.er-e-qibla-numā kā hai ishāra mujh se
naama pahuñchāne ko pardār kabūtar maiñ huuñ
aa.ī phir fasl-e-bahārī madad ai josh-e-junūñ
do qadam chal nahīñ saktā huuñ vo lāġhar maiñ huuñ
nutq kahtā hai ki iisā mirā dam bhartā hai
dahan-e-yār ko da.avā hai ki kausar maiñ huuñ
jaadū bar-haq hai to kāfir hai ayaañ rā-che-bayāñ
terā maarā huā ai chashm-e-fusūñ-gar maiñ huuñ
mohtasib ko bhī hidāyat karūñ mai-noshī kī
vā.izā terī jagah gar sar-e-mimbar maiñ huuñ
na unheñ merī shikāyat na mujhe un kā gila
na kudūrat unheñ mujh se na mukaddar maiñ huuñ
hairat-e-husn se ik sakta kā aalam dekhā
ā.īna muñh ko tire taktā hai shashdar maiñ huuñ
daur-e-farhād gayā ye hai zamāna merā
be-sutūñ ab to uThā.e hue sar par maiñ huuñ
āj-kal husn-e-javānī pe jo hai un ko ġhurūr
naaz kahtā hai ki andāz se bāhar maiñ huuñ
barq o sīmāb kā 'āġhā' na rahe nām-o-nishāñ
dil kī betābī se ik baar jo muztar maiñ huuñ
nahin mumkin ki tere hukm se bahar main hun
ai sanam tabe-e-farman-e-muqaddar main hun
dil to hairan hai kyun shashdar-o-muztar main hun
ishq kahta hai ki us parde ke andar main hun
pairaw-e-silsila-e-zulf-e-muambar main hun
tauq se uzr na zanjir se bahar main hun
aab-ru-e-sadaf o zinat-e-gosh-e-mahbub
durr-e-nayab jo sunte ho wo gauhar main hun
ab subuk-dosh main hun bojh gale ka Tal jae
tegh-e-qatil se ilahi kahen be-sar main hun
taer-e-qibla-numa ka hai ishaara mujh se
nama pahunchane ko pardar kabutar main hun
aai phir fasl-e-bahaari madad ai josh-e-junun
do qadam chal nahin sakta hun wo laghar main hun
nutq kahta hai ki isa mera dam bharta hai
dahan-e-yar ko dawa hai ki kausar main hun
jadu bar-haq hai to kafir hai ayan ra-che-bayan
tera mara hua ai chashm-e-fusun-gar main hun
mohtasib ko bhi hidayat karun mai-noshi ki
waiza teri jagah gar sar-e-mimbar main hun
na unhen meri shikayat na mujhe un ka gila
na kudurat unhen mujh se na mukaddar main hun
hairat-e-husn se ek sakta ka aalam dekha
aaina munh ko tere takta hai shashdar main hun
daur-e-farhad gaya ye hai zamana mera
be-sutun ab to uThae hue sar par main hun
aaj-kal husn-e-jawani pe jo hai un ko ghurur
naz kahta hai ki andaz se bahar main hun
barq o simab ka 'agha' na rahe nam-o-nishan
dil ki betabi se ek bar jo muztar main hun

jīte-jī ke āshnā haiñ phir kisī kā kaun hai
naam ke apne huā karte haiñ apnā kaun hai
jān-e-jāñ tere sivā rashk-e-masīhā kaun hai
maar kar Thokar jilā de mujh ko aisā kaun hai
ye siyah ḳhema hai kis kā is meñ lailā kaun hai
chamber-e-aflāk ke parde meñ baiThā kaun hai
ham na kahte the ki saudā zulf kā achchhā nahīñ
dekhiye to ab sar-e-bāzār rusvā kaun hai
vo to hai be-nūr aur ye nuur se mā'mūr hai
chashm ko nargis kahegā aisā andhā kaun hai
dam-ba-dam har baat meñ karte ho ThanDī garmiyāñ
aap kī ukhḌī huī bātoñ pe jamtā kaun hai
vādī-e-vahshat meñ bhī ham-rāh haiñ āh-o-fuġhāñ
apne hamdam saath haiñ ai jaan tanhā kaun hai
ḳhair hai ai mehrbāñ kis ne unheñ sīdhā kyā
aap kyuuñ bal karte haiñ zulfoñ se uljhā kaun hai
duḳhtar-e-raz sach batā terī nazar kis par paḌī
TaTTiyoñ kī aaḌ meñ se kis ko taakā kaun hai
aaj maqtal meñ khaḌe kahte haiñ vo ḳhanjar-ba-kaf
bol uTThe chāhne vaalā hamārā kaun hai
chaar din jo kuchh tamāshā dekhnā hai dekh le
sair ko phir gulshan-e-duniyā meñ aatā kaun hai
bāñdh kar teġh o kafan jaate haiñ us qātil ke paas
ham bhī dekheñ rokne vaalā hamārā kaun hai
kyā tajāhul hai ki vo farmāte haiñ aġhyār se
maiñ nahīñ pahchāntā mutlaq ki 'āġhā' kaun hai
jite-ji ke aashna hain phir kisi ka kaun hai
nam ke apne hua karte hain apna kaun hai
jaan-e-jaan tere siwa rashk-e-masiha kaun hai
mar kar Thokar jila de mujh ko aisa kaun hai
ye siyah KHema hai kis ka is mein laila kaun hai
chamber-e-aflak ke parde mein baiTha kaun hai
hum na kahte the ki sauda zulf ka achchha nahin
dekhiye to ab sar-e-bazar ruswa kaun hai
wo to hai be-nur aur ye nur se ma'mur hai
chashm ko nargis kahega aisa andha kaun hai
dam-ba-dam har baat mein karte ho ThanDi garmiyan
aap ki ukhDi hui baaton pe jamta kaun hai
wadi-e-wahshat mein bhi ham-rah hain aah-o-fughan
apne hamdam sath hain ai jaan tanha kaun hai
KHair hai ai mehrban kis ne unhen sidha kya
aap kyun bal karte hain zulfon se uljha kaun hai
duKHtar-e-raz sach bata teri nazar kis par paDi
TaTTiyon ki aaD mein se kis ko taka kaun hai
aaj maqtal mein khaDe kahte hain wo KHanjar-ba-kaf
bol uTThe chahne wala hamara kaun hai
chaar din jo kuchh tamasha dekhna hai dekh le
sair ko phir gulshan-e-duniya mein aata kaun hai
bandh kar tegh o kafan jate hain us qatil ke pas
hum bhi dekhen rokne wala hamara kaun hai
kya tajahul hai ki wo farmate hain aghyar se
main nahin pahchanta mutlaq ki 'agha' kaun hai

nigāhoñ meñ iqrār saare hue haiñ
ham un ke hue vo hamāre hue haiñ
jin āñkhoñ meñ aañsū chakāre hue haiñ
ham un kī nigāhoñ ke maare hue haiñ
na ḳhaTkeñ kaho kis tarah tīr-e-mizhgāñ
jigar par hamāre utāre hue haiñ
jhaḌe jo tirī kafsh-e-zarrīñ ke zarre
falak par vo jā kar sayyāre hue haiñ
'abas jaan detī hai bulbul guloñ par
ye us ruḳh ke sadqe utāre hue haiñ
kis andāz se band-e-mahram kase haiñ
ki joban ko un ke ubhāre hue haiñ
yaqīñ hai balā ho koī aaj nāzil
vo bāloñ ko apne sañvāre hue haiñ
ḳhabar-dār hāthoñ se jaane na paa.eñ
ye duzd-e-hinā maal maare hue haiñ
kahe detī haiñ saaf āñkheñ tumhārī
kisī ġhair se kuchh ishāre hue haiñ
maiñ mañjdhār meñ Dūbtā huuñ ilāhī
vo dil le ke merā kināre hue haiñ
hamesha jo bharte the dam dostī kā
vahī dushman-e-jāñ hamāre hue haiñ
nazar kar du'ā par ḳhudāvand-e-ālam
ki ham haath apne pasāre hue haiñ
bhalā ġhair kī is meñ hai kyā shikāyat
vahī dushman-e-jāñ hamāre hue haiñ
unheñ ham ne nahlā diyā de ke chhīñTeñ
'ajab lutf dariyā kināre hue haiñ
ḳhabar āmad-e-gul kī shāyad hai 'āġhā'
chaman saare jhāḌe bahāre hue haiñ
nigahon mein iqrar sare hue hain
hum un ke hue wo hamare hue hain
jin aankhon mein aansu chakare hue hain
hum un ki nigahon ke mare hue hain
na KHaTken kaho kis tarah tir-e-mizhgan
jigar par hamare utare hue hain
jhaDe jo teri kafsh-e-zarrin ke zarre
falak par wo ja kar sayyare hue hain
'abas jaan deti hai bulbul gulon par
ye us ruKH ke sadqe utare hue hain
kis andaz se band-e-mahram kase hain
ki joban ko un ke ubhaare hue hain
yaqin hai bala ho koi aaj nazil
wo baalon ko apne sanware hue hain
KHabar-dar hathon se jaane na paen
ye duzd-e-hina mal mare hue hain
kahe deti hain saf aankhen tumhaari
kisi ghair se kuchh ishaare hue hain
main manjdhaar mein Dubta hun ilahi
wo dil le ke mera kinare hue hain
hamesha jo bharte the dam dosti ka
wahi dushman-e-jaan hamare hue hain
nazar kar du'a par KHudawand-e-alam
ki hum hath apne pasare hue hain
bhala ghair ki is mein hai kya shikayat
wahi dushman-e-jaan hamare hue hain
unhen hum ne nahla diya de ke chhinTen
'ajab lutf dariya kinare hue hain
KHabar aamad-e-gul ki shayad hai 'agha'
chaman sare jhaDe bahaare hue hain

hamāre sāmne kuchh zikr ġhairoñ kā agar hogā
bashar haiñ ham bhī sāhab dekhiye nāhaq kā shar hogā
na muḌ kar tū ne dekhā aur na maiñ taḌpā na ḳhanjar
na dil hovegā terā sā na merā sā jigar hogā
maiñ kuchh majnūñ nahīñ huuñ jo ki sahrā ko chalā jā.ūñ
tumhāre dar se sar phoḌūñgā saudā bhī agar hogā
chaman meñ laa.ī hogī to sabā-mashshātgī kar ke
jo gul se aage lipTā hai kisī bulbul kā par hogā
tarī kā bhī vahī mālik hai jo mālik hai ḳhushkī kā
madad-gār apnā har mushkil meñ shāh-e-bahr-o-bar hogā
tasavvur zulf kā gar chhoḌ duuñ mizhgāñ kā khaTkā hai
jo sar ke dard se fursat milī dard-e-jigar hogā
tabībo tum abas aa.e maiñ kushta huuñ firañgan kā
mirī tadbīr karne ko muqarrar doctor hogā
kisī ko koste kyuuñ ho duā apne liye māñgo
tumhārā fā.eda kyā hai jo dushman kā zarar hogā
mazā aa.egā dīvānoñ kī bātoñ meñ parī-zādo
jo 'āġhā' kā kisī din dasht-e-majnūñ meñ guzar hogā
hamare samne kuchh zikr ghairon ka agar hoga
bashar hain hum bhi sahab dekhiye nahaq ka shar hoga
na muD kar tu ne dekha aur na main taDpa na KHanjar
na dil howega tera sa na mera sa jigar hoga
main kuchh majnun nahin hun jo ki sahra ko chala jaun
tumhaare dar se sar phoDunga sauda bhi agar hoga
chaman mein lai hogi to saba-mashshatgi kar ke
jo gul se aage lipTa hai kisi bulbul ka par hoga
tari ka bhi wahi malik hai jo malik hai KHushki ka
madad-gar apna har mushkil mein shah-e-bahr-o-bar hoga
tasawwur zulf ka gar chhoD dun mizhgan ka khaTka hai
jo sar ke dard se fursat mili dard-e-jigar hoga
tabibo tum abas aae main kushta hun firangan ka
meri tadbir karne ko muqarrar doctor hoga
kisi ko koste kyun ho dua apne liye mango
tumhaara faeda kya hai jo dushman ka zarar hoga
maza aaega diwanon ki baaton mein pari-zado
jo 'agha' ka kisi din dasht-e-majnun mein guzar hoga

malte haiñ hāth, haath lageñge anaar kab
joban kā un ke dekhiye hogā ubhār kab
ushshāq muntazir haiñ qayāmat kab aa.egī
be-parda muñh dikhā.egā vo parda-dār kab
ik roz apnī jaan pe ham khel jā.eñge
tum pūchhte rahoge yūñhī baar baar kab
bekas ko kaun ro.e ġharīboñ kā kaun hai
merī lahad pe sham.a huī ashk-bār kab
kaun aayā paḌhte fātiha kis ne chaḌhā.e phuul
marne ke ba.ad pūchhtā hai koī yaar kab
ummīd nā-umīd ko un se nahīñ rahī
dushman ke dost haiñ vo hue mere yaar kab
jo ūñche ūñche haiñ vahī jaate haiñ baam par
mahfil meñ ham ġharīboñ ko miltā hai yaar kab
jab naqd maal tū ne diyā ham ne naqd-e-dil
saaqī hameñ batā de ki pī thī udhār kab
milnā chhuḌāyā tum se mirā rashk-e-ġhair ne
kartā hai koī aap se jabr iḳhtiyār kab
'āġhā' ko zab.h karte ho apnī galī meñ kyuuñ
jaa.ez hai merī jaan haram meñ shikār kab
malte hain hath, hath lagenge anar kab
joban ka un ke dekhiye hoga ubhaar kab
ushshaq muntazir hain qayamat kab aaegi
be-parda munh dikhaega wo parda-dar kab
ek roz apni jaan pe hum khel jaenge
tum puchhte rahoge yunhi bar bar kab
bekas ko kaun roe gharibon ka kaun hai
meri lahad pe shama hui ashk-bar kab
kaun aaya paDhte fatiha kis ne chaDhae phul
marne ke baad puchhta hai koi yar kab
ummid na-umid ko un se nahin rahi
dushman ke dost hain wo hue mere yar kab
jo unche unche hain wahi jate hain baam par
mahfil mein hum gharibon ko milta hai yar kab
jab naqd mal tu ne diya hum ne naqd-e-dil
saqi hamein bata de ki pi thi udhaar kab
milna chhuDaya tum se mera rashk-e-ghair ne
karta hai koi aap se jabr iKHtiyar kab
'agha' ko zabh karte ho apni gali mein kyun
jaez hai meri jaan haram mein shikar kab

kyā banā.e sāne-e-qudrat ne pyāre haath paañv
nuur ke sāñche meñ Dhāle haiñ tumhāre haath paañv
zo.af-e-pīrī chhā gayā zor-e-javānī chal basā
ab chaleñ batlā.īye kis ke sahāre haath paañv
machhliyāñ baazū pe ubhrīñ sāq-e-pā sham.eñ banīñ
ḳhuub sāhab ne nikāle ab to baare haath paañv
fauq hiire se nahīñ hai merī jaañ yāqūt ko
kyuuñ rañge haiñ aap ne mehñdī se saare haath paañv
mānī-o-bahzād ne mulk-e-adam kī raah lī
vo kamar mutlaq na paa.ī laakh maare haath paañv
ham na kahte the ki har dam shoḳhiyāñ achchhī nahīñ
āḳhirash mehñdī ne bāñdhe lo tumhāre haath paañv
hāthā-pā.ī meñ bhī ham chūke na apne kaam se
vasl kī shab yaar ne kyā kyā na maare haath paañv
hai za.īfī meñ bhī ham ko naujavānī kā ḳhayāl
dil nahīñ haarā hai ab tak go ki haare haath paañv
ġhair kī dhamkī se ham Dar jaa.eñ ye mumkin nahīñ
aise buude bhī nahīñ haiñ kuchh hamāre haath paañv
ma.adan-e-yāqūt ko dariyā banāyā aap ne
mehñdī mal kar dho.e jab dariyā kināre haath paañv
is buḌhāpe meñ bhī 'āġhā' so javāñ meñ ek hai
go za.īfī aa ga.ī par haiñ karāre haath paañv
kya banae sane-e-qudrat ne pyare hath panw
nur ke sanche mein Dhaale hain tumhaare hath panw
zoaf-e-piri chha gaya zor-e-jawani chal basa
ab chalen batlaiye kis ke sahaare hath panw
machhliyan bazu pe ubhrin saq-e-pa shamen banin
KHub sahab ne nikale ab to bare hath panw
fauq hire se nahin hai meri jaan yaqut ko
kyun range hain aap ne mehndi se sare hath panw
mani-o-bahzad ne mulk-e-adam ki rah li
wo kamar mutlaq na pai lakh mare hath panw
hum na kahte the ki har dam shoKHiyan achchhi nahin
aaKHirash mehndi ne bandhe lo tumhaare hath panw
hatha-pai mein bhi hum chuke na apne kaam se
wasl ki shab yar ne kya kya na mare hath panw
hai zaifi mein bhi hum ko naujawani ka KHayal
dil nahin haara hai ab tak go ki haare hath panw
ghair ki dhamki se hum Dar jaen ye mumkin nahin
aise bude bhi nahin hain kuchh hamare hath panw
madan-e-yaqut ko dariya banaya aap ne
mehndi mal kar dhoe jab dariya kinare hath panw
is buDhape mein bhi 'agha' so jawan mein ek hai
go zaifi aa gai par hain karare hath panw

shiddat-e-zāt ne ye haal banāyā apnā
jism-e-majnūñ meñ huā tañg shalokā apnā
yaar bantā nahīñ vo nuur kā putlā apnā
ḳhaak meñ mil gayā tasḳhīr kā da.avā apnā
mai-kashoñ meñ na koī mujh sā namāzī hogā
dar-e-mai-ḳhāna pe bichhtā hai musallā apnā
vasl kī raat bahut tuul huā āḳhir-kār
muḳhtasar ye hai ki faisal huā qissa apnā
gul khilā kar abhī bulbul ko jalā.ūñ kyā kyā
vo ināyat kareñ gar por kā chhallā apnā
rabbī-arenī kī sadā ho bhī to but bol uTheñ
aap dikhlā.eñ agar dair meñ jalva apnā
ā.īna-ḳhāna meñ chal baiThiye do-chār ghaḌī
dekhnā hove jo manzūr tamāshā apnā
jīte-jī ḳhvesh-o-aqārib the pas-e-marg afsos
ḳhaak meñ daab diyā koī na samjhā apnā
kisī sayyād kī paḌ jaa.e na chiḌiyā pe nazar
aap sarkā.eñ na mahram se dupaTTā apnā
aap sau baar ukhaḌ jaa.eñ nahīñ kuchh parvā
jam gayā ek parī-zād se naqsha apnā
dām-e-mahram meñ phañsāyā hai ḳhudā ḳhair kare
āshiyāna na banā baiThe ye chiḌiyā apnā
garm-ḳhvābī ne tirī zab.h kiyā ai qātil
ek dam bhī na kalejā huā ThanDā apnā
riñd-mashrab haiñ kisī se hameñ kuchh kaam nahīñ
dair apnā hai na ka.aba na kalīsā apnā
hai vahī sar vahī saudā vahī josh-e-vahshat
vasl tabdīl huī rañg na badlā apnā
un kī zulfoñ ko ye da.avā hai ki ham kaale haiñ
ham ne bachte nahīñ dekhā kabhī maarā apnā
ġhair se rakhiye na imdād kī ummīd 'āġhā'
kaam aatā hai mirī jaan bharosā apnā
shiddat-e-zat ne ye haal banaya apna
jism-e-majnun mein hua tang shaloka apna
yar banta nahin wo nur ka putla apna
KHak mein mil gaya tasKHir ka dawa apna
mai-kashon mein na koi mujh sa namazi hoga
dar-e-mai-KHana pe bichhta hai musalla apna
wasl ki raat bahut tul hua aaKHir-kar
muKHtasar ye hai ki faisal hua qissa apna
gul khila kar abhi bulbul ko jalaun kya kya
wo inayat karen gar por ka chhalla apna
rabbi-areni ki sada ho bhi to but bol uThen
aap dikhlaen agar dair mein jalwa apna
aaina-KHana mein chal baiThiye do-chaar ghaDi
dekhna howe jo manzur tamasha apna
jite-ji KHwesh-o-aqarib the pas-e-marg afsos
KHak mein dab diya koi na samjha apna
kisi sayyaad ki paD jae na chiDiya pe nazar
aap sarkaen na mahram se dupaTTa apna
aap sau bar ukhaD jaen nahin kuchh parwa
jam gaya ek pari-zad se naqsha apna
dam-e-mahram mein phansaya hai KHuda KHair kare
aashiyana na bana baiThe ye chiDiya apna
garm-KHwabi ne teri zabh kiya ai qatil
ek dam bhi na kaleja hua ThanDa apna
rind-mashrab hain kisi se hamein kuchh kaam nahin
dair apna hai na kaba na kalisa apna
hai wahi sar wahi sauda wahi josh-e-wahshat
wasl tabdil hui rang na badla apna
un ki zulfon ko ye dawa hai ki hum kale hain
hum ne bachte nahin dekha kabhi mara apna
ghair se rakhiye na imdad ki ummid 'agha'
kaam aata hai meri jaan bharosa apna

daur sāġhar kā chale saaqī dobārā ek aur
abr kā'ba se uThā hai maan kahnā ek aur
jhūmtā aatā hai vo bādal kā TukḌā ek aur
sāqiyā bhar kar pilā de jām-e-sahbā ek aur
din ko jo kuchh tum ne dekhā ye to thī sab dil-lagī
shab ko rah jaao to dikhlā.eñ tamāshā ek aur
maiñ unheñ kahtā huuñ tum bedard ho nā-āshnā
vo lagāte haiñ mujhe ilzām ulTā ek aur
dil ko nafrat ho ga.ī nazroñ se āḳhir gir ga.e
tum se behtar apnī āñkhoñ meñ samāyā ek aur
kyuuñ sisaktā chhoḌe jaate ho mujhe maqtal meñ tum
faisla kar duuñ maiñ qurbāñ de ke charkā ek aur
tere aane meñ tavaqquf jab huā ai nāma-bar
ḳhat unheñ bechain ho kar ham ne likkhā ek aur
band mahram ke khule kuchh be-hijābī ho chukī
vo bhī ab uTh jaa.e jo baaqī hai pardā ek aur
dost dushman ho ga.e yāroñ ne āñkheñ pher liiñ
rah gayā hai aap kā mujh ko bharosā ek aur
vasl kī shab meñ kiyā murġh-e-sahar kā band-o-bast
na.ara-e-allāhu-akbar kā hai dhaḌkā ek aur
ho chukā zikr-e-dahan vasf-e-kamar likhte haiñ ham
daam meñ sayyād ke phañstā hai anqā ek aur
said kī kasrat se 'āġhā' ban paḌī sayyād kī
do ne gar paa.ī rihā.ī aa ke uljhā ek aur
daur saghar ka chale saqi dobara ek aur
abr ka'ba se uTha hai man kahna ek aur
jhumta aata hai wo baadal ka TukDa ek aur
saqiya bhar kar pila de jam-e-sahba ek aur
din ko jo kuchh tum ne dekha ye to thi sab dil-lagi
shab ko rah jao to dikhlaen tamasha ek aur
main unhen kahta hun tum bedard ho na-ashna
wo lagate hain mujhe ilzam ulTa ek aur
dil ko nafrat ho gai nazron se aaKHir gir gae
tum se behtar apni aankhon mein samaya ek aur
kyun sisakta chhoDe jate ho mujhe maqtal mein tum
faisla kar dun main qurban de ke charka ek aur
tere aane mein tawaqquf jab hua ai nama-bar
KHat unhen bechain ho kar hum ne likkha ek aur
band mahram ke khule kuchh be-hijabi ho chuki
wo bhi ab uTh jae jo baqi hai parda ek aur
dost dushman ho gae yaron ne aankhen pher lin
rah gaya hai aap ka mujh ko bharosa ek aur
wasl ki shab mein kiya murgh-e-sahar ka band-o-bast
nara-e-allahu-akbar ka hai dhaDka ek aur
ho chuka zikr-e-dahan wasf-e-kamar likhte hain hum
dam mein sayyaad ke phansta hai anqa ek aur
said ki kasrat se 'agha' ban paDi sayyaad ki
do ne gar pai rihai aa ke uljha ek aur

sikka-e-dāġh-e-junūñ milte jo daulat māñgtā
tañg kartī muflisī gar maiñ farāġhat māñgtā
rañj se fursat na miltī maiñ jo rāhat māñgtā
bojh hotā sar pe gar qārūñ kī daulat māñgtā
gar mujhe hotī ḳhabar merā masīhā aa.egā
ai ajal ik dam kī maiñ bhī tujh se mohlat māñgtā
ḳhizr kī sī zindagī hotī jo mujh nākām kī
maiñ duā-e-vasl-e-jānāñ tā-qayāmat māñgtā
ashk ke dariyā ne rakh lī aabrū ai chashm-e-tar
marte dam do gaz zamīn kyā bahr-e-turbat māñgtā
kis kī aamad aamad apne kalba-e-ahzāñ meñ hai
peshvā.ī ko hai dil pahlū se ruḳhsat māñgtā
dar-guzartā jaan tak kartā zamīñ us se aziiz
mujh se darbān-e-dar-e-jānāñ jo rishvat māñgtā
naza.a tak dīdār kī hasrat rahī mushtāq ko
ai masīhā mar gayā bīmār sharbat māñgtā
dar-ba-dar phirne ne merī qadr khoī ai falak
un ke dil meñ hai jagah miltī jo ḳhalvat māñgtā
minnateñ kar ke chhuḌātā bulbuloñ ko daam se
maiñ zar-e-gul detā agar sayyād qīmat māñgtā
ādamiyyat se haiñ duur in zāhidoñ ke qaul-o-fe.al
haqq-e-maurūsī thā merā kyuuñ maiñ jannat māñgtā
jaan dī nāhaq ko makkāra ke dam meñ aan kar
kohkan shīrīñ se mehnat kī jo ujrat māñgtā
qasd kartā gar bulandī kā to pastī dekhtā
kund ho jaatī tabī.at gar maiñ jaudat māñgtā
zulf ke janjāl meñ phañsne kī ḳhud kartā duā
maiñ siḌī thā jo ḳhudā se apnī shāmat māñgtā
qaa.el apnī guftugū se ḳhaas kā hotā kalīm
'sa.adī'-e-shīrāz bhī mujh se fasāhat māñgtā
yaar hotā baaġh hotā aise gar hote nasīb
mai-kashī kī mohtasib se maiñ ijāzat māñgtā
dasht-e-vahshat-ḳhez meñ uryāñ hai 'āġhā' aap hī
qāsid-e-jānāñ ko kyā detā jo ḳhil.at māñgtā
sikka-e-dagh-e-junun milte jo daulat mangta
tang karti muflisi gar main faraghat mangta
ranj se fursat na milti main jo rahat mangta
bojh hota sar pe gar qarun ki daulat mangta
gar mujhe hoti KHabar mera masiha aaega
ai ajal ek dam ki main bhi tujh se mohlat mangta
KHizr ki si zindagi hoti jo mujh nakaam ki
main dua-e-wasl-e-jaanan ta-qayamat mangta
ashk ke dariya ne rakh li aabru ai chashm-e-tar
marte dam do gaz zamin kya bahr-e-turbat mangta
kis ki aamad aamad apne kalba-e-ahzan mein hai
peshwai ko hai dil pahlu se ruKHsat mangta
dar-guzarta jaan tak karta zamin us se aziz
mujh se darban-e-dar-e-jaanan jo rishwat mangta
naza tak didar ki hasrat rahi mushtaq ko
ai masiha mar gaya bimar sharbat mangta
dar-ba-dar phirne ne meri qadr khoi ai falak
un ke dil mein hai jagah milti jo KHalwat mangta
minnaten kar ke chhuData bulbulon ko dam se
main zar-e-gul deta agar sayyaad qimat mangta
aadamiyyat se hain dur in zahidon ke qaul-o-feal
haqq-e-maurusi tha mera kyun main jannat mangta
jaan di nahaq ko makkara ke dam mein aan kar
kohkan shirin se mehnat ki jo ujrat mangta
qasd karta gar bulandi ka to pasti dekhta
kund ho jati tabiat gar main jaudat mangta
zulf ke janjal mein phansne ki KHud karta dua
main siDi tha jo KHuda se apni shamat mangta
qael apni guftugu se KHas ka hota kalim
'sadi'-e-shiraaz bhi mujh se fasahat mangta
yar hota bagh hota aise gar hote nasib
mai-kashi ki mohtasib se main ijazat mangta
dasht-e-wahshat-KHez mein uryan hai 'agha' aap hi
qasid-e-jaanan ko kya deta jo KHilat mangta

mazā hai imtihāñ kā aazmā le jis kā jī chāhe
namak zaḳhm-e-jigar par aur Daale jis kā jī chāhe
jigar maujūd hai to vo banā le jis kā jī chāhe
galā hāzir hai ḳhanjar aazmā le jis kā jī chāhe
agar hai husn kā da.avā mah o ḳhurshīd donoñ meñ
kaf-e-pā se tumhāre muñh milā le jis kā jī chāhe
ye musht-e-ustuḳhvāñ apne kisī ke kaam meñ aa.eñ
humā ho yā sag-e-dildār khā le jis kā jī chāhe
agar hai zindagī baaqī to ham hasrat nikāleñge
dil-e-pur-ārzū par ḳhaak Daale jis kā jī chāhe
faqīroñ ko nahīñ kuchh zīnat-e-duniyā se matlab hai
maiñ ḳhush kambal meñ huuñ oḌhe doshāle jis kā jī chāhe
jo raushan dil meñ un kī raushnī chhuptī nahīñ hargiz
mah-e-tābāñ pe sāhab ḳhaak Daale jis kā jī chāhe
shikāyat mujh ko donoñ se hai nāseh ho ki vaa.iz ho
na samjhā huuñ na samjhūñ sar phirā le jis kā jī chāhe
maiñ huuñ barg-e-ḳhizāñ-uftāda maiñ mardūd dahqāñ huuñ
girā huuñ un kī nazroñ se uThā le jis kā jī chāhe
nahīñ hotā kabhī āb-e-ravāñ par shak najāsat kā
mire ashkoñ ke dariyā meñ nahā le jis kā jī chāhe
chaman meñ gul ke murjhāne se 'āġhā' ho gayā sābit
bisān-e-ġhuncha dam bhar muskurā le jis kā jī chāhe
maza hai imtihan ka aazma le jis ka ji chahe
namak zaKHm-e-jigar par aur Dale jis ka ji chahe
jigar maujud hai to wo bana le jis ka ji chahe
gala hazir hai KHanjar aazma le jis ka ji chahe
agar hai husn ka dawa mah o KHurshid donon mein
kaf-e-pa se tumhaare munh mila le jis ka ji chahe
ye musht-e-ustuKHwan apne kisi ke kaam mein aaen
huma ho ya sag-e-dildar kha le jis ka ji chahe
agar hai zindagi baqi to hum hasrat nikalenge
dil-e-pur-arzu par KHak Dale jis ka ji chahe
faqiron ko nahin kuchh zinat-e-duniya se matlab hai
main KHush kambal mein hun oDhe doshaale jis ka ji chahe
jo raushan dil mein un ki raushni chhupti nahin hargiz
mah-e-taban pe sahab KHak Dale jis ka ji chahe
shikayat mujh ko donon se hai naseh ho ki waiz ho
na samjha hun na samjhun sar phira le jis ka ji chahe
main hun barg-e-KHizan-uftada main mardud dahqan hun
gira hun un ki nazron se uTha le jis ka ji chahe
nahin hota kabhi aab-e-rawan par shak najasat ka
mere ashkon ke dariya mein naha le jis ka ji chahe
chaman mein gul ke murjhane se 'agha' ho gaya sabit
bisan-e-ghuncha dam bhar muskura le jis ka ji chahe

vo kahte haiñ uTTho sahar ho ga.ī
azaañ ho ga.ī top-sar ho ga.ī
gale se milo ab to bahr-e-ḳhudā
taḌapte mujhe raat bhar ho ga.ī
ilāhī huā jazb-e-ulfat ko kyā
mirī aah kyuuñ be-asar ho ga.ī
zamāna to ai jaan bargashta thā
tumhārī bhī tirchhī nazar ho ga.ī
hue sar kaTāne ko tayyār ham
jo vaañ teġh zeb-e-kamar ho ga.ī
dikhā.ī mujhe kis liye shām-e-hijr
shab-e-vasl kī kyuuñ sahar ho ga.ī
milā vasl meñ bhī na 'āġhā' ko chain
shikāyat meñ shab bhar basar ho ga.ī
wo kahte hain uTTho sahar ho gai
azan ho gai top-sar ho gai
gale se milo ab to bahr-e-KHuda
taDapte mujhe raat bhar ho gai
ilahi hua jazb-e-ulfat ko kya
meri aah kyun be-asar ho gai
zamana to ai jaan bargashta tha
tumhaari bhi tirchhi nazar ho gai
hue sar kaTane ko tayyar hum
jo wan tegh zeb-e-kamar ho gai
dikhai mujhe kis liye sham-e-hijr
shab-e-wasl ki kyun sahar ho gai
mila wasl mein bhi na 'agha' ko chain
shikayat mein shab bhar basar ho gai

paañv phir hoveñge aur dasht-e-muġhīlāñ hogā
haath phir hoveñge aur apnā garebāñ hogā
dil-e-vahshī tū na kar ishq pareshāñ hogā
misl ā.īna ke phir shashdar-o-hairāñ hogā
gar yahī ishq kā āġhāz hai to sun lenā
laash hovegī mirī kūcha-e-jānāñ hogā
Duub kar marne kā shauq us se hī pūchh ai qātil
jis ne dekhā ye tirā chāh-e-zanaḳhdāñ hogā
kahtī thī daam meñ sayyād ke ro kar bulbul
ab kabhī ham ko mayassar na gulistāñ hogā
jitne duniyā meñ sitam chāhe tū kar le mujh par
hashr meñ haath mirā terā garebāñ hogā
jaan de baiThegā ik roz tū us par 'āġhā'
vo nahīñ haal kā tere kabhī pursāñ hogā
panw phir howenge aur dasht-e-mughilan hoga
hath phir howenge aur apna gareban hoga
dil-e-wahshi tu na kar ishq pareshan hoga
misl aaina ke phir shashdar-o-hairan hoga
gar yahi ishq ka aaghaz hai to sun lena
lash howegi meri kucha-e-jaanan hoga
Dub kar marne ka shauq us se hi puchh ai qatil
jis ne dekha ye tera chah-e-zanaKHdan hoga
kahti thi dam mein sayyaad ke ro kar bulbul
ab kabhi hum ko mayassar na gulistan hoga
jitne duniya mein sitam chahe tu kar le mujh par
hashr mein hath mera tera gareban hoga
jaan de baiThega ek roz tu us par 'agha'
wo nahin haal ka tere kabhi pursan hoga

maddāh huuñ maiñ dil se mohammad kī aal kā
mushtāq huuñ vasī-e-nabī ke jamāl kā
ḳhvāhāñ guhar kā huuñ na maiñ tālib huuñ laal kā
mushtāq huuñ tumhāre dahan ke ugaal kā
dekho to ek jā pe Thahartī nahīñ nazar
lapkā paḌā hai aañkh ko kyā dekh-bhāl kā
kyā un se faiz pahuñche jo ḳhud tīra-baḳht haiñ
khilte na dekhā ham ne kabhī phuul Dhaal kā
ham haiñ faqīr daulat-e-duniyā se kaam kyā
behtar hai jām-e-jam se piyāla sifāl kā
daana dikhā ke daam meñ anqā ko lā.ūñgā
mazmūn likh rahā huuñ tire ḳhat-o-ḳhāl kā
sau jaan se fidā huuñ mohammad ke naam par
jis ne batāyā farq harām o halāl kā
vo aañkh bhī uThā ke hameñ dekhte nahīñ
rutba pahuñch gayā hai ye ranj-o-malāl kā
kis zindagī ke vāste daulat kī aarzū
dekho natīja ġhaur se qārūñ ke maal kā
iqbāl gar nahīñ hai tū inkār kījiye
kuchh dījiye javāb hamāre savāl kā
muTThī ko khol kar yad-e-baizā dikhāte haiñ
nāḳhun pe un ke hotā hai dhokā hilāl kā
shā'ir ġhazab ke hote haiñ hargiz na chūkte
mauqa' nahīñ dahan meñ tire qīl-o-qāl kā
ai rashk-e-mehr vasl meñ ġhussa hai kis liye
ye vaqt merī jaan nahīñ hai jalāl kā
tārīkī-e-lahad se kuchh 'āġhā' na ḳhauf kar
dāman hai tere haath meñ zahrā ke laal kā
maddah hun main dil se mohammad ki aal ka
mushtaq hun wasi-e-nabi ke jamal ka
KHwahan guhar ka hun na main talib hun lal ka
mushtaq hun tumhaare dahan ke ugal ka
dekho to ek ja pe Thaharti nahin nazar
lapka paDa hai aankh ko kya dekh-bhaal ka
kya un se faiz pahunche jo KHud tira-baKHt hain
khilte na dekha hum ne kabhi phul Dhaal ka
hum hain faqir daulat-e-duniya se kaam kya
behtar hai jam-e-jam se piyala sifal ka
dana dikha ke dam mein anqa ko launga
mazmun likh raha hun tere KHat-o-KHal ka
sau jaan se fida hun mohammad ke nam par
jis ne bataya farq haram o halal ka
wo aankh bhi uTha ke hamein dekhte nahin
rutba pahunch gaya hai ye ranj-o-malal ka
kis zindagi ke waste daulat ki aarzu
dekho natija ghaur se qarun ke mal ka
iqbaal gar nahin hai tu inkar kijiye
kuchh dijiye jawab hamare sawal ka
muTThi ko khol kar yad-e-baiza dikhate hain
naKHun pe un ke hota hai dhoka hilal ka
sha'ir ghazab ke hote hain hargiz na chukte
mauqa' nahin dahan mein tere qil-o-qal ka
ai rashk-e-mehr wasl mein ghussa hai kis liye
ye waqt meri jaan nahin hai jalal ka
tariki-e-lahad se kuchh 'agha' na KHauf kar
daman hai tere hath mein zahra ke lal ka

chāhat ġhamze jatā rahī hai
vahshat sahrā dikhā rahī hai
ġhunchoñ kā jigar hilā rahī hai
bulbul kyā gul khilā rahī hai
yūsuf kā patā lagā rahī hai
ḳhushbū kan.āñ meñ aa rahī hai
shīrīñ kyā rañg lā rahī hai
'āshiq kā lahū bahā rahī hai
kis shoḳh ko dījiye dil-e-zār
kis meñ sāhab vafā rahī hai
āvāza-e-faiz hai jahāñ meñ
jis kī shohrat sadā rahī hai
Daa.in hai parī-vashoñ kī furqat
dil khā ke kaleja khā rahī hai
jaañ nazr huī parī-ruḳhoñ kī
miTTī ko havā uḌā rahī hai
chāhat kī kashish ne lo Dubo dī
yūsuf ko kuñ.eñ jhukā rahī hai
dil meñ jo base hue haiñ gul-rū
surḳhī āñkhoñ meñ chhā rahī hai
gahtā huuñ jabīñ ko pā-e-but se
taqdīr likhā miTā rahī hai
hañste hue dekh kar guloñ ko
shabnam aañsū bahā rahī hai
andher kā aaj sāmnā hai
surma vo parī lagā rahī hai
kyuuñ jaan nahīñ nikaltī 'āġhā'
kaise sadme uThā rahī hai
chahat ghamze jata rahi hai
wahshat sahra dikha rahi hai
ghunchon ka jigar hila rahi hai
bulbul kya gul khila rahi hai
yusuf ka pata laga rahi hai
KHushbu kanan mein aa rahi hai
shirin kya rang la rahi hai
'ashiq ka lahu baha rahi hai
kis shoKH ko dijiye dil-e-zar
kis mein sahab wafa rahi hai
aawaza-e-faiz hai jahan mein
jis ki shohrat sada rahi hai
Dain hai pari-washon ki furqat
dil kha ke kaleja kha rahi hai
jaan nazr hui pari-ruKHon ki
miTTi ko hawa uDa rahi hai
chahat ki kashish ne lo Dubo di
yusuf ko kunen jhuka rahi hai
dil mein jo base hue hain gul-ru
surKHi aankhon mein chha rahi hai
gahta hun jabin ko pa-e-but se
taqdir likha miTa rahi hai
hanste hue dekh kar gulon ko
shabnam aansu baha rahi hai
andher ka aaj samna hai
surma wo pari laga rahi hai
kyun jaan nahin nikalti 'agha'
kaise sadme uTha rahi hai

muddat ke ba.ad is ne likhā mere naam ḳhat
merī shikāyatoñ se bharā hai tamām ḳhat
ghabrā na is qadar dil-e-betāb sabr kar
aatā hai koī roz meñ ab sub.h-o-shām ḳhat
likkhā huā hai ḳhaas tumhāre hī haath kā
pahchāntā hai ḳhuub tumhārā ġhulām ḳhat
tahrīr un kī siina pe rakh dījiyo mire
badle javāb-e-nāma ke aa.egā kaam ḳhat
likkhā hai ab na likkheñge ham koī ḳhat tujhe
ḳhat aayā merī maut kā laayā payām ḳhat
zaa.e' na jā.egī tirī mehnat kisī tarah
qāsid ajūra detā huuñ chuTkī meñ thaam ḳhat
āshiq-navāziyāñ haiñ tabī.at meñ yaar kī
likkhā hai har mahīne meñ bhejo mudām ḳhat
tahrīr kar ke saikaḌoñ va.ade mukar ga.e
dikhlā.ūñgā huzūr ko roz-e-qayām ḳhat
ḳhat likh ke aaj Daak pe pahuñcheñge yaar ko
pahuñchā.egā hamārā payām-o-salām ḳhat
'āġhā' nisār hojiye in.aam dījiye
laayā hai un kā qāsid-e-sarsar-ḳhirām ḳhat
muddat ke baad is ne likha mere nam KHat
meri shikayaton se bhara hai tamam KHat
ghabra na is qadar dil-e-betab sabr kar
aata hai koi roz mein ab subh-o-sham KHat
likkha hua hai KHas tumhaare hi hath ka
pahchanta hai KHub tumhaara ghulam KHat
tahrir un ki sina pe rakh dijiyo mere
badle jawab-e-nama ke aaega kaam KHat
likkha hai ab na likkhenge hum koi KHat tujhe
KHat aaya meri maut ka laya payam KHat
zae' na jaegi teri mehnat kisi tarah
qasid ajura deta hun chuTki mein tham KHat
aashiq-nawaziyan hain tabiat mein yar ki
likkha hai har mahine mein bhejo mudam KHat
tahrir kar ke saikaDon wade mukar gae
dikhlaunga huzur ko roz-e-qayam KHat
KHat likh ke aaj Dak pe pahunchenge yar ko
pahunchaega hamara payam-o-salam KHat
'agha' nisar hojiye inam dijiye
laya hai un ka qasid-e-sarsar-KHiram KHat

diye us ne auroñ ko sāġhar pe sāġhar
chubho.e mire dil meñ nashtar pe nashtar
marīz-e-mohabbat kī hai ab ye hālat
ki aate haiñ har vaqt chakkar pe chakkar
mirī saḳht-jānī ġhazab rang laa.ī
hue kund qātil ke ḳhanjar pe ḳhanjar
karam hai ye saaqī kī dariyā-dilī kā
mile mujh ko bhar-bhar ke sāġhar pe sāġhar
chaḌhāte haiñ tyorī dikhāte haiñ āñkheñ
chubhote haiñ dil meñ vo nashtar pe nashtar
tirī justujū meñ mah-o-mehr donoñ
lagāte haiñ din raat chakkar pe chakkar
muqābil huā un kī chitvan se jab dil
paḌe tiir par tiir ḳhanjar pe ḳhanjar
nigāhoñ ne dil meñ chubhoī haiñ chhuriyāñ
adāoñ ne maare haiñ ḳhanjar pe ḳhanjar
na sarkā sar us dar se 'āfāq' hargiz
lagā kar ise laakh Thokar pe Thokar
diye us ne auron ko saghar pe saghar
chubhoe mere dil mein nashtar pe nashtar
mariz-e-mohabbat ki hai ab ye haalat
ki aate hain har waqt chakkar pe chakkar
meri saKHt-jaani ghazab rang lai
hue kund qatil ke KHanjar pe KHanjar
karam hai ye saqi ki dariya-dili ka
mile mujh ko bhar-bhar ke saghar pe saghar
chaDhate hain tyori dikhate hain aankhen
chubhote hain dil mein wo nashtar pe nashtar
teri justuju mein mah-o-mehr donon
lagate hain din raat chakkar pe chakkar
muqabil hua un ki chitwan se jab dil
paDe tir par tir KHanjar pe KHanjar
nigahon ne dil mein chubhoi hain chhuriyan
adaon ne mare hain KHanjar pe KHanjar
na sarka sar us dar se 'afaq' hargiz
laga kar ise lakh Thokar pe Thokar

dikhā kar mujh ko chashm-e-mast mastāna banā Daalā
pilā kar aaj saaqī tū ne dīvāna banā Daalā
qiyām-e-yād-e-ḳhūbāñ ko taraqqī de ḳhudā is ne
mire ujḌe hue dil ko parī-ḳhāna banā Daalā
dil-e-sad-chāk merā thā bhalā kis kaam ke qābil
magar ik shoḳh ne le kar ise shānā banā Daalā
zarar pahuñchā na mai-ḳhāne ko kuchh sang-e-havādis se
agar TuuTī koī botal to paimāna banā Daalā
ġhazab jaadū bharī hotī haiñ āñkheñ husn vāloñ kī
nazar jis se milā.ī us ko dīvāna banā Daalā
tamannā vasl kī dil se jo niklī ye ḳhayāl aayā
ki ik ābād ghar ko haa.e vīrāna banā Daalā
vo mai-kash huuñ ki har dam shīsha-o-sāġhar hai saath apne
jahāñ baiThā vahīñ par ek mai-ḳhāna banā Daalā
kHayāl-e-bada-noshī furqat-e-sāqī meñ jab aayā
banāyā dil ko ḳhum āñkhoñ ko paimāna banā Daalā
ḳhudā ke fazl se 'āfāq' thā farzāna-o-‘āqil
navāzish kī butoñ ne us ko dīvāna banā Daalā
dikha kar mujh ko chashm-e-mast mastana bana Dala
pila kar aaj saqi tu ne diwana bana Dala
qiyam-e-yaad-e-KHuban ko taraqqi de KHuda is ne
mere ujDe hue dil ko pari-KHana bana Dala
dil-e-sad-chaak mera tha bhala kis kaam ke qabil
magar ek shoKH ne le kar ise shana bana Dala
zarar pahuncha na mai-KHane ko kuchh sang-e-hawadis se
agar TuTi koi botal to paimana bana Dala
ghazab jadu bhari hoti hain aankhen husn walon ki
nazar jis se milai us ko diwana bana Dala
tamanna wasl ki dil se jo nikli ye KHayal aaya
ki ek aabaad ghar ko hae virana bana Dala
wo mai-kash hun ki har dam shisha-o-saghar hai sath apne
jahan baiTha wahin par ek mai-KHana bana Dala
kHayal-e-bada-noshi furqat-e-saqi mein jab aaya
banaya dil ko KHum aankhon ko paimana bana Dala
KHuda ke fazl se 'afaq' tha farzana-o-‘aqil
nawazish ki buton ne us ko diwana bana Dala

chubhe jab dil meñ ḳhār-e-‘ishq phir kamtar nikalte haiñ
nikalte haiñ agar to jaan hī le kar nikalte haiñ
tire nāvak jo siine meñ kabhī chubh kar nikalte haiñ
to ban kar ḳhuun armān-e-dil-e-muztar nikalte haiñ
kidhar kā qasd hai kis kā muqaddar aaj jaagā hai
talab hotā hai shāna aa.ina zevar nikalte haiñ
tumhārā tiir rasta rok kar siine meñ baiThā hai
jo naale bhī nikalte haiñ to ruk-ruk kar nikalte haiñ
vo kahte haiñ ajal hotī hai jis kī ham pe martā hai
qazā aatī hai jab chyūñTī kī us ke par nikalte haiñ
hasīnoñ ko jo dekho shakl kaisī bholī hotī hai
TaTolo dil agar un ke to vo patthar nikalte haiñ
lagā dī garmī-e-ulfat ne kaisī aag siine meñ
ki āñkhoñ se jo aañsū kī jagah aḳhgar nikalte haiñ
koī dekhe zarā 'āfāq' kī us vaqt kaifiyyat
kabhī hazrat jo sahbā-e-suḳhan pī kar nikalte haiñ
chubhe jab dil mein KHar-e-‘ishq phir kamtar nikalte hain
nikalte hain agar to jaan hi le kar nikalte hain
tere nawak jo sine mein kabhi chubh kar nikalte hain
to ban kar KHun arman-e-dil-e-muztar nikalte hain
kidhar ka qasd hai kis ka muqaddar aaj jaga hai
talab hota hai shana aaina zewar nikalte hain
tumhaara tir rasta rok kar sine mein baiTha hai
jo nale bhi nikalte hain to ruk-ruk kar nikalte hain
wo kahte hain ajal hoti hai jis ki hum pe marta hai
qaza aati hai jab chyunTi ki us ke par nikalte hain
hasinon ko jo dekho shakl kaisi bholi hoti hai
TaTolo dil agar un ke to wo patthar nikalte hain
laga di garmi-e-ulfat ne kaisi aag sine mein
ki aankhon se jo aansu ki jagah aKHgar nikalte hain
koi dekhe zara 'afaq' ki us waqt kaifiyyat
kabhi hazrat jo sahba-e-suKHan pi kar nikalte hain

paḌh legā koī raat kī roī huī āñkheñ
har samt haiñ ārām se soī huī āñkheñ
jin logoñ kī manzil pe nazar hotī hai har dam
un kā hī tamāshā haiñ ye khoī huī āñkheñ
din bhar to jame rahte haiñ palkoñ pe vahī ḳhvāb
kyoñ hosh meñ laatī nahīñ dhoī huī āñkheñ
āñkhoñ kā jamāl aap ko ma.alūm hī kyā hai
dekhīñ haiñ kabhī raat vo soī huī āñkheñ
dil hai ki tujhe paa.eñ bikhar jaa.eñ ai maulā
bīnā.ī ke dhāge meñ piroī huī āñkheñ
kuchh bhī na dikhā mo.ajiza thā hī yahī 'āmir'
kholī ga.iiñ zamzam se bhigoī huī āñkheñ
paDh lega koi raat ki roi hui aankhen
har samt hain aaram se soi hui aankhen
jin logon ki manzil pe nazar hoti hai har dam
un ka hi tamasha hain ye khoi hui aankhen
din bhar to jame rahte hain palkon pe wahi KHwab
kyon hosh mein lati nahin dhoi hui aankhen
aankhon ka jamal aap ko malum hi kya hai
dekhin hain kabhi raat wo soi hui aankhen
dil hai ki tujhe paen bikhar jaen ai maula
binai ke dhage mein piroi hui aankhen
kuchh bhi na dikha moajiza tha hi yahi 'amir'
kholi gain zamzam se bhigoi hui aankhen

baḌe din se hare haiñ paat yahāñ
koī Tiktī nahīñ hai baat yahāñ
kahāñ sīkhe the naam aadam ne
kahāñ tahqīq se najāt yahāñ
vahī likhte haiñ jo nisāb meñ hai
vahī taqdīr sī hai baat yahāñ
ye takalluf kā koī baab nahīñ
lagī rahtī hai ehtiyāt yahāñ
jī mirā naam vaise 'āmir' hai
khaḌā miltā huuñ roz raat yahāñ
baDe din se hare hain pat yahan
koi Tikti nahin hai baat yahan
kahan sikhe the nam aadam ne
kahan tahqiq se najat yahan
wahi likhte hain jo nisab mein hai
wahi taqdir si hai baat yahan
ye takalluf ka koi bab nahin
lagi rahti hai ehtiyat yahan
ji mera nam waise 'amir' hai
khaDa milta hun roz raat yahan

dar darīche ke binā aur kisī chhat ke baġhair
ham tire shahr meñ sākin haiñ sukūnat ke baġhair
jang aisī hai abad tak bhī rahegī jaarī
mas.ala hal nahīñ honā hai qayāmat ke baġhair
ḳhāmushī jism pe chaḌhtī hai harārat kī tarah
roz ik shor utartā hai 'alāmat ke baġhair
saath meñ yaar bhī ho aur phir itvār bhī ho
baat bantī nahīñ cigarette kī ri'āyat ke baġhair
yaar kaise na ho merā ki mirā yaar mujhe
har tarah se hai qubūl aur vazāhat ke baġhair
dhyān rakhnā ki ye lahja hai hamārā lahja
pur-asar ho nahīñ saktā hai mohabbat ke baġhair
kaam aisā hai ki karnā hī paḌegā 'āmir'
chāhe teshe ke binā ho yā riyāzat ke baġhair
dar dariche ke bina aur kisi chhat ke baghair
hum tere shahr mein sakin hain sukunat ke baghair
jang aisi hai abad tak bhi rahegi jari
masala hal nahin hona hai qayamat ke baghair
KHamushi jism pe chaDhti hai hararat ki tarah
roz ek shor utarta hai 'alamat ke baghair
sath mein yar bhi ho aur phir itwar bhi ho
baat banti nahin cigarette ki ri'ayat ke baghair
yar kaise na ho mera ki mera yar mujhe
har tarah se hai qubul aur wazahat ke baghair
dhyan rakhna ki ye lahja hai hamara lahja
pur-asar ho nahin sakta hai mohabbat ke baghair
kaam aisa hai ki karna hi paDega 'amir'
chahe teshe ke bina ho ya riyazat ke baghair

is masāfat meñ kitne dar guzre
terī manzil se ham kidhar guzre
the musāfir safar jachā na jinheñ
qāfile un pe raat bhar guzre
merī āñkhoñ ko chhoḌne vaale
merā darvāza band kar guzre
raat pāband hai to din baḳhsho
aa bhī jaao ki dopahar guzre
bad-gumānī se kyā bacheñge ham
bad-gumānī jo aap par guzre
kyā guzartī rahī guzarne tak
aur guzre to be-asar guzre
bazm-e-hastī meñ yaar 'āmir'-ḳhāñ
marne aa.e the aur kar guzre
is masafat mein kitne dar guzre
teri manzil se hum kidhar guzre
the musafir safar jacha na jinhen
qafile un pe raat bhar guzre
meri aankhon ko chhoDne wale
mera darwaza band kar guzre
raat paband hai to din baKHsho
aa bhi jao ki dopahar guzre
bad-gumani se kya bachenge hum
bad-gumani jo aap par guzre
kya guzarti rahi guzarne tak
aur guzre to be-asar guzre
bazm-e-hasti mein yar 'amir'-KHan
marne aae the aur kar guzre

guzre hue vaqtoñ kā nishāñ thā to kahāñ thā
ham se jo nihāñ hai vo ayaañ thā to kahāñ thā
is tarah lipaTtī hai udāsī ki ye socheñ
do pal kī ḳhushī kā jo gumāñ thā to kahāñ thā
bastī kā taqāza hai kahīñ haiñ to kahāñ haiñ
majnūñ kā bayābāñ meñ makāñ thā to kahāñ thā
baiThā hai mire paas ki chalnā nahīñ mumkin
sohbat kī hadoñ kā jo nishāñ thā to kahāñ thā
ab sochte haiñ baiTh ke gulshan kī fazā meñ
sahrā meñ hamārā jo makāñ thā to kahāñ thā
piirī hai buzurgī hai buḌhāpā hai ki kyā hai
is karb meñ rahnā ki javāñ thā to kahāñ thā
nashsha hī nahīñ sab kā bharam TuuT rahā thā
sunte the koī pīr-e-muġhāñ thā to kahāñ thā
'āmir' ko hamīñ DhūñD ke laa.eñ haiñ ba-mushkil
kahte haiñ vo pahle se yahāñ thā to kahāñ thā
guzre hue waqton ka nishan tha to kahan tha
hum se jo nihan hai wo ayan tha to kahan tha
is tarah lipaTti hai udasi ki ye sochen
do pal ki KHushi ka jo guman tha to kahan tha
basti ka taqaza hai kahin hain to kahan hain
majnun ka bayaban mein makan tha to kahan tha
baiTha hai mere pas ki chalna nahin mumkin
sohbat ki hadon ka jo nishan tha to kahan tha
ab sochte hain baiTh ke gulshan ki faza mein
sahra mein hamara jo makan tha to kahan tha
piri hai buzurgi hai buDhapa hai ki kya hai
is karb mein rahna ki jawan tha to kahan tha
nashsha hi nahin sab ka bharam TuT raha tha
sunte the koi pir-e-mughan tha to kahan tha
'amir' ko hamin DhunD ke laen hain ba-mushkil
kahte hain wo pahle se yahan tha to kahan tha

kab tak vahī sarāb vahī iztirāb ho
maiñ hī karūñ bhī yaad mujhī par 'azāb ho
paḌhte to hoñ ka.ī pe samajhtā na ho koī
aisā na ho ki dil bhī ḳhudā kī kitāb ho
māñgī jo jā rahī hai du'ā kāmyābī kī
apnī to ye du'ā hai du'ā kāmyāb ho
kab tak wahi sarab wahi iztirab ho
main hi karun bhi yaad mujhi par 'azab ho
paDhte to hon kai pe samajhta na ho koi
aisa na ho ki dil bhi KHuda ki kitab ho
mangi jo ja rahi hai du'a kaamyabi ki
apni to ye du'a hai du'a kaamyab ho

dard-e-dil hai na falsafa mire paas
daal roTī kā mas.ala mire paas
paas mere bhī hai tirī hī du'ā
kaash hotā tirā ḳhudā mire paas
āgahī aa ga.ī to aa hī ga.ī
ab nahīñ koī rāsta mire paas
ek pal ek pal na rok sakā
vaqt merā thā kab mirā mire paas
sust rātoñ meñ jis ne chhoḌā thā
tez bārish meñ aa gayā mire paas
tum parī-zād ho maiñ aadam huuñ
aise be-sudh na baiThnā mire paas
vāqi'a ye hai tū jo aa na sakā
tab se maiñ bhī na aa sakā mire paas
merā ġham bhī hai tere ġham jaisā
hai par is ġham kī intihā mire paas
dard jaalī haiñ ashk naqlī haiñ
ek hai niiñd kī davā mire paas
vaqt kā kyā qusūr vaqt thā vo
tū bhī 'āmir' kahāñ rahā mire paas
dard-e-dil hai na falsafa mere pas
dal roTi ka masala mere pas
pas mere bhi hai teri hi du'a
kash hota tera KHuda mere pas
aagahi aa gai to aa hi gai
ab nahin koi rasta mere pas
ek pal ek pal na rok saka
waqt mera tha kab mera mere pas
sust raaton mein jis ne chhoDa tha
tez barish mein aa gaya mere pas
tum pari-zad ho main aadam hun
aise be-sudh na baiThna mere pas
waqi'a ye hai tu jo aa na saka
tab se main bhi na aa saka mere pas
mera gham bhi hai tere gham jaisa
hai par is gham ki intiha mere pas
dard jali hain ashk naqli hain
ek hai nind ki dawa mere pas
waqt ka kya qusur waqt tha wo
tu bhi 'amir' kahan raha mere pas

na sabāt hai na davām hai
ḳhum-e-zindagī hai so ḳhaam hai
hameñ mausamoñ se umiid kyā
hameñ roz roz kā kaam hai
tujhe rāstoñ kā pata na thā
tire hausloñ ko salām hai
na ye sard ho na ye ḳhatm ho
mirī tishnagī mirā jaam hai
maiñ ye pūchhtā huā chal diyā
koī kaam hai koī kaam hai
mujhe 'āmir' aap se kyā ġharaz
ye kalām sab kā kalām hai
na sabaat hai na dawam hai
KHum-e-zindagi hai so KHam hai
hamein mausamon se umid kya
hamein roz roz ka kaam hai
tujhe raston ka pata na tha
tere hauslon ko salam hai
na ye sard ho na ye KHatm ho
meri tishnagi mera jam hai
main ye puchhta hua chal diya
koi kaam hai koi kaam hai
mujhe 'amir' aap se kya gharaz
ye kalam sab ka kalam hai

badan utaar ke kapḌe badal rahā hai koī
na.ī sarisht pahan kar nikal rahā hai koī
qadam qadam pe añdherā bhī baḌhtā jaatā hai
gumān hotā hai pīchhe bhī chal rahā hai koī
yaqīn hī nahīñ aatā vo kaise bol paḌā
mirā ḳhayāl thā bas vahm pal rahā hai koī
baḌā gumān hai vā'doñ pe Taal rakkhā hai
huzūr aap ke Taale se Tal rahā hai koī
maiñ apnī zaat meñ utrā to maiñ ne ye dekhā
bahut ḳhamoshī se bāhar nikal rahā hai koī
tamāsha ādhā-adhūrā hai dekhiye 'āmir'
tasavvurāt ko āñkhoñ pe mal rahā hai koī
badan utar ke kapDe badal raha hai koi
nai sarisht pahan kar nikal raha hai koi
qadam qadam pe andhera bhi baDhta jata hai
guman hota hai pichhe bhi chal raha hai koi
yaqin hi nahin aata wo kaise bol paDa
mera KHayal tha bas wahm pal raha hai koi
baDa guman hai wa'don pe Tal rakkha hai
huzur aap ke Tale se Tal raha hai koi
main apni zat mein utra to main ne ye dekha
bahut KHamoshi se bahar nikal raha hai koi
tamasha aadha-adhura hai dekhiye 'amir'
tasawwuraat ko aankhon pe mal raha hai koi

ġham utārā gayā sabhī ke liye
ashk utre haiñ aadmī ke liye
ik tajallī mujhe 'ināyat ho
merī āñkhoñ kī raushnī ke liye
jī ke lagtā nahīñ munāsib hai
zindagī lafz zindagī ke liye
baar hotā rahā kisī ke sipurd
shukr kartā rahā kisī ke liye
maiñ ne had-darja koshisheñ kar liiñ
dil banā hī nahīñ ḳhushī ke liye
kuchh darinde bhī jaane jaate haiñ
apnī insān-dostī ke liye
sab nahīñ jānte ye vo dar hai
yuuñ to darvāza hai sabhī ke liye
us ne bādal haTā liye 'āmir'
chand lamhoñ kī chāñdnī ke liye
gham utara gaya sabhi ke liye
ashk utre hain aadmi ke liye
ek tajalli mujhe 'inayat ho
meri aankhon ki raushni ke liye
ji ke lagta nahin munasib hai
zindagi lafz zindagi ke liye
bar hota raha kisi ke sipurd
shukr karta raha kisi ke liye
main ne had-darja koshishen kar lin
dil bana hi nahin KHushi ke liye
kuchh darinde bhi jaane jate hain
apni insan-dosti ke liye
sab nahin jaante ye wo dar hai
yun to darwaza hai sabhi ke liye
us ne baadal haTa liye 'amir'
chand lamhon ki chandni ke liye

chalte jaate haiñ par nahīñ aatī
āḳhirī rah-guzar nahīñ aatī
ham ko bechain kar ke rakhtī hai
ek shai jo nazar nahīñ aatī
aañkh meñ kuchh chalā gayā shāyad
aañkh yūñhī to bhar nahīñ aatī
baiThe baiThe ḳhayāl aatā hai
un kī koī ḳhabar nahīñ aatī
is qadar kam dikhā.ī detā hai
ek sūrat nazar nahīñ aatī
vo balā mere sar meñ rahtī hai
jo balā mere sar nahīñ aatī
roz pursish ko log aate haiñ
maut jab vaqt par nahīñ aatī
chalte jate hain par nahin aati
aaKHiri rah-guzar nahin aati
hum ko bechain kar ke rakhti hai
ek shai jo nazar nahin aati
aankh mein kuchh chala gaya shayad
aankh yunhi to bhar nahin aati
baiThe baiThe KHayal aata hai
un ki koi KHabar nahin aati
is qadar kam dikhai deta hai
ek surat nazar nahin aati
wo bala mere sar mein rahti hai
jo bala mere sar nahin aati
roz pursish ko log aate hain
maut jab waqt par nahin aati

lag rahā thā yahīñ kahīñ ho tum
kaash hote magar nahīñ ho tum
sirf bārish meñ vasl mumkin hai
āsmāñ maiñ huuñ aur zamīñ ho tum
duur se bhī ho dil-nashīñ lekin
sāmne kis qadar hasīñ ho tum
kab se mujh ko nahīñ mile dekho
yaar kyā zer-e-āstīñ ho tum
jis jagah thā maiñ phir vahīñ huuñ maiñ
jis jagah thā maiñ kyā vahīñ ho tum
lag raha tha yahin kahin ho tum
kash hote magar nahin ho tum
sirf barish mein wasl mumkin hai
aasman main hun aur zamin ho tum
dur se bhi ho dil-nashin lekin
samne kis qadar hasin ho tum
kab se mujh ko nahin mile dekho
yar kya zer-e-astin ho tum
jis jagah tha main phir wahin hun main
jis jagah tha main kya wahin ho tum

maiñ rahā umr bhar yahīñ kā rahā
maiñ kināroñ pe bhī zamīñ kā rahā
le gayā vaqt terā naqsh kahāñ
jo kahīñ thā na phir kahīñ kā rahā
mere āñgan meñ ik kalī na milī
koī qissa na nāznīñ kā rahā
thā ye tohfa agarche mere liye
terā ḳhanjar to āstīñ kā rahā
terā inkār ḳhāmoshī se huā
bahut isrār phir nahīñ kā rahā
vo jo Thahre kahīñ vahīñ na rahe
merā 'āmir' kahāñ kahīñ kā rahā
main raha umr bhar yahin ka raha
main kinaron pe bhi zamin ka raha
le gaya waqt tera naqsh kahan
jo kahin tha na phir kahin ka raha
mere aangan mein ek kali na mili
koi qissa na naznin ka raha
tha ye tohfa agarche mere liye
tera KHanjar to aastin ka raha
tera inkar KHamoshi se hua
bahut israr phir nahin ka raha
wo jo Thahre kahin wahin na rahe
mera 'amir' kahan kahin ka raha

dastaras chhin jā.egī aur naqsh-e-pā kho jā.eñge
ham vahāñ par baiThe baiThe ret ke ho jā.eñge
kab se marnā chāhte haiñ tujh pe ham terī qasam
jaan se to jā rahe haiñ jaan mar to jā.eñge
vo nahīñ samjheñge lailā kaun hai maiñ kaun huuñ
bas zarā sahrā taraf jaanā hai pūchho jā.eñge
ik kahānī sunte sunte itnā 'arsa ho gayā
ab agar vo dikh gayā to andhe hī ho jā.eñge
ye jo tāroñ kā fusūñ hai TūTnā hai sub.h ko
jab tirī āñkhoñ se ham bhī Tuut kar kho jā.eñge
aap agar ḳhud se muḳhātib haiñ to 'āmir' Thiik hai
aap kī bātoñ ko sun kar log to so jā.eñge
dastaras chhin jaegi aur naqsh-e-pa kho jaenge
hum wahan par baiThe baiThe ret ke ho jaenge
kab se marna chahte hain tujh pe hum teri qasam
jaan se to ja rahe hain jaan mar to jaenge
wo nahin samjhenge laila kaun hai main kaun hun
bas zara sahra taraf jaana hai puchho jaenge
ek kahani sunte sunte itna 'arsa ho gaya
ab agar wo dikh gaya to andhe hi ho jaenge
ye jo taron ka fusun hai TuTna hai subh ko
jab teri aankhon se hum bhi Tut kar kho jaenge
aap agar KHud se muKHatib hain to 'amir' Thik hai
aap ki baaton ko sun kar log to so jaenge

kyā kisī rābte meñ rakkhā hai
ham ne dil rāste meñ rakkhā hai
ab ḳhudāoñ kī kyā zarūrat hai
aa.ina but-kade meñ rakkhā hai
nā tumhārī ḳhatā hai nā merī
mas.ala mas.ale meñ rakkhā hai
raat rakkhī hai us ne din ke baad
aap ko fā.ede meñ rakkhā hai
us ko andāz hai tasalsul kā
zulf ko silsile meñ rakkhā hai
kyā rakhā hai purānī chīzoñ meñ
jo nayā hai na.e meñ rakkhā hai
agle vaqtoñ pe soch kar 'āmir'
vaqt ko qā.ede meñ rakkhā hai
kya kisi rabte mein rakkha hai
hum ne dil raste mein rakkha hai
ab KHudaon ki kya zarurat hai
aaina but-kade mein rakkha hai
na tumhaari KHata hai na meri
masala masale mein rakkha hai
raat rakkhi hai us ne din ke baad
aap ko faede mein rakkha hai
us ko andaz hai tasalsul ka
zulf ko silsile mein rakkha hai
kya rakha hai purani chizon mein
jo naya hai nae mein rakkha hai
agle waqton pe soch kar 'amir'
waqt ko qaede mein rakkha hai

abhī qubūl hai mujh ko udaas ho jaanā
abhī nasīb hai qadmoñ meñ un ke so jaanā
kisī kitāb se kaise koī nikaltā hai
kisī kitāb se TuuTā gulāb to jaanā
tirī shabīh meñ dekhā jahāñ meñ jo dekhā
tirī misāl se jaanā jahāñ meñ jo jaanā
zamāna ek meñ tahlīl kar rahā hai magar
hamesha maiñ ne safed-o-siyah ko do jaanā
ye kis ke ashk paḌe haiñ ye qabr kis kī hai
ye kaun rok rahā hai kisī kā kho jaanā
ye kitnī martaba kitnoñ ke saath hotā hai
nikal kar ek safar par safar kā ho jaanā
balā ke she'r the 'āmir' balā kā shor bhī thā
balā kā shahr thā jis ne na aap ko jaanā
abhi qubul hai mujh ko udas ho jaana
abhi nasib hai qadmon mein un ke so jaana
kisi kitab se kaise koi nikalta hai
kisi kitab se TuTa gulab to jaana
teri shabih mein dekha jahan mein jo dekha
teri misal se jaana jahan mein jo jaana
zamana ek mein tahlil kar raha hai magar
hamesha main ne safed-o-siyah ko do jaana
ye kis ke ashk paDe hain ye qabr kis ki hai
ye kaun rok raha hai kisi ka kho jaana
ye kitni martaba kitnon ke sath hota hai
nikal kar ek safar par safar ka ho jaana
bala ke she'r the 'amir' bala ka shor bhi tha
bala ka shahr tha jis ne na aap ko jaana

baat kis kis se ho ga.ī merī
tū jo palkeñ bhigo ga.ī merī
jab se apnā 'ilāj karvāyā
shā'irī ḳhatm ho ga.ī merī
kaun sī baat par girā aañsū
kaun sī chiiz kho ga.ī merī
ab na ḳhvāboñ kā tazkira karnā
niiñd barbād ho ga.ī merī
ḳhvāb jitne the saare bhuul gayā
jab se fehrist kho ga.ī merī
jāgtā kyoñ huuñ raat bhar 'āmir'
ab to qismat bhī so ga.ī merī
baat kis kis se ho gai meri
tu jo palken bhigo gai meri
jab se apna 'ilaj karwaya
sha'iri KHatm ho gai meri
kaun si baat par gira aansu
kaun si chiz kho gai meri
ab na KHwabon ka tazkira karna
nind barbaad ho gai meri
KHwab jitne the sare bhul gaya
jab se fehrist kho gai meri
jagta kyon hun raat bhar 'amir'
ab to qismat bhi so gai meri

betāb se betāb tirī taab le aa.e
jiinā paḌā aisoñ ko bhī jo jī nahīñ paa.e
bāteñ vahī bāteñ vo na bolī huī bāteñ
is tezī se lagtī haiñ ki allāh bachā.e
dikhtī rahī phailī huī gardūñ kī siyāhī
kitne hī sitāre mirī āñkhoñ ne ginā.e
tā'rīf bhī aisī hameñ karnī nahīñ aa.ī
alfāz bhī aise muta'addid hī banā.e
yak-laḳht uñDele ga.e ham hosh meñ har baar
jaate hue ḳhvāboñ ko kabhī dekh na paa.e
jānoge to jānam tumheñ jaane nahīñ deñge
behtar hai in auhām ko jaane diyā jaa.e
āvāz se paivasta ik andāz hai 'āmir'
andāz kā andāza magar kaun lagā.e
betab se betab teri tab le aae
jina paDa aison ko bhi jo ji nahin pae
baaten wahi baaten wo na boli hui baaten
is tezi se lagti hain ki allah bachae
dikhti rahi phaili hui gardun ki siyahi
kitne hi sitare meri aankhon ne ginae
ta'rif bhi aisi hamein karni nahin aai
alfaz bhi aise muta'addid hi banae
yak-laKHt unDele gae hum hosh mein har bar
jate hue KHwabon ko kabhi dekh na pae
jaanoge to jaanam tumhein jaane nahin denge
behtar hai in auham ko jaane diya jae
aawaz se paiwasta ek andaz hai 'amir'
andaz ka andaza magar kaun lagae

dekho ye us kā dekhnā dekhe se aa.egā
aur phir jo dekh loge to dekhā na jā.egā
ye aisī manzileñ haiñ ki rasta nahīñ koī
sāmān bāñdh loge to rasta bulā.egā
be-dast-o-pā thā shab maiñ tirī yaad ke sabab
itnā ki lag rahā thā ki tū chhūT jā.egā
kho hī ga.ī zabān ḳhamoshī ke darmiyān
sahrā meñ koī shor bhī kab tak machā.egā
'āmir' tujhe patā hī nahīñ asliyat hai kyā
lekin ye ḳhvāb meñ bhī safar kaT hī jā.egā
dekho ye us ka dekhna dekhe se aaega
aur phir jo dekh loge to dekha na jaega
ye aisi manzilen hain ki rasta nahin koi
saman bandh loge to rasta bulaega
be-dast-o-pa tha shab main teri yaad ke sabab
itna ki lag raha tha ki tu chhuT jaega
kho hi gai zaban KHamoshi ke darmiyan
sahra mein koi shor bhi kab tak machaega
'amir' tujhe pata hi nahin asliyat hai kya
lekin ye KHwab mein bhi safar kaT hi jaega

koī armān hī nahīñ paayā
dil pareshān hī nahīñ paayā
ḳhatm hone lage mire kartab
un ko hairān hī nahīñ paayā
sab kī āñkheñ ḳharīd liiñ us ne
koī pahchān hī nahīñ paayā
zindagī tujh ko kitnī jaldī thī
maiñ tujhe jaan hī nahīñ paayā
kal maiñ baiThā thā kaise logoñ meñ
ḳhud ko pahchān hī nahīñ paayā
chādaroñ meñ lipaT gayā vo shahr
chādareñ taan hī nahīñ paayā
mujh ko mazlūm kyā samajhte vo
mujh ko insān hī nahīñ paayā
koi arman hi nahin paya
dil pareshan hi nahin paya
KHatm hone lage mere kartab
un ko hairan hi nahin paya
sab ki aankhen KHarid lin us ne
koi pahchan hi nahin paya
zindagi tujh ko kitni jaldi thi
main tujhe jaan hi nahin paya
kal main baiTha tha kaise logon mein
KHud ko pahchan hi nahin paya
chadaron mein lipaT gaya wo shahr
chadaren tan hi nahin paya
mujh ko mazlum kya samajhte wo
mujh ko insan hi nahin paya

bahut mushkil kī ḳhvāhish ko kabhī āsāñ nahīñ dekhā
nayā insāñ banāne meñ koī insāñ nahīñ dekhā
vahāñ barsāt dekhī hai jahāñ imkāñ nahīñ dekhā
abhī tak is pur-ummīdī ne registāñ nahīñ dekhā
gumāñ guzre ta'alluq par ki jab tark-e-ta'alluq par
mujhe ronā nahīñ aayā use hairāñ nahīñ dekhā
agarche dekhte rahte haiñ par dekhā nahīñ jaatā
ka.ī vīrāniyāñ dekhī haiñ ghar vīrāñ nahīñ dekhā
nigāheñ saarī un pe haiñ ta'ajjub saarā ham pe hai
to kyā sach meñ nahīñ dekhā are haañ haañ nahīñ dekhā
nazar tum ne gañvā dī hai magar āñkheñ to baaqī haiñ
bahut mumkin hai tum ne bhī ruḳh-e-jānāñ nahīñ dekhā
bahut mushkil ki KHwahish ko kabhi aasan nahin dekha
naya insan banane mein koi insan nahin dekha
wahan barsat dekhi hai jahan imkan nahin dekha
abhi tak is pur-ummidi ne registan nahin dekha
guman guzre ta'alluq par ki jab tark-e-ta'alluq par
mujhe rona nahin aaya use hairan nahin dekha
agarche dekhte rahte hain par dekha nahin jata
kai viraniyan dekhi hain ghar viran nahin dekha
nigahen sari un pe hain ta'ajjub sara hum pe hai
to kya sach mein nahin dekha are han han nahin dekha
nazar tum ne ganwa di hai magar aankhen to baqi hain
bahut mumkin hai tum ne bhi ruKH-e-jaanan nahin dekha

kuchh bhī nahīñ rahā hai ahd-e-vafā ki thā
dillī jo shahr-e-dil thā jo kuchh bhī thā ki thā
sābit nahīñ kisī se ik zāviya ki thā
sābit kī har kamī se sābit huā ki thā
sab ko milā masīhā sab se nahīñ milā
kuchh kā taḌap ke marnā ik faisla ki thā
jab bhī vahī ḳhudā thā ab bhī vahī ḳhudā
ik thā ḳhudā nahīñ thā ik hai ḳhudā ki thā
jaate haiñ sab falak ko aa.e falak se kuchh
ik silsila hai jaarī ik silsila ki thā
āñkheñ bhī raqs meñ thiiñ ruumī bhī raqs meñ
bas raqs rah gayā hai ik falsafa ki thā
terā sarāb-chehra sahrā-e-vaqt meñ
lagtā rahā nahīñ hai dikhtā rahā ki thā
maddham sī raushnī thī halkā sā chāñd thā
dil ko sukūn 'āmir' aañsū bahā ki thā
kuchh bhi nahin raha hai ahd-e-wafa ki tha
dilli jo shahr-e-dil tha jo kuchh bhi tha ki tha
sabit nahin kisi se ek zawiya ki tha
sabit ki har kami se sabit hua ki tha
sab ko mila masiha sab se nahin mila
kuchh ka taDap ke marna ek faisla ki tha
jab bhi wahi KHuda tha ab bhi wahi KHuda
ek tha KHuda nahin tha ek hai KHuda ki tha
jate hain sab falak ko aae falak se kuchh
ek silsila hai jari ek silsila ki tha
aankhen bhi raqs mein thin rumi bhi raqs mein
bas raqs rah gaya hai ek falsafa ki tha
tera sarab-chehra sahra-e-waqt mein
lagta raha nahin hai dikhta raha ki tha
maddham si raushni thi halka sa chand tha
dil ko sukun 'amir' aansu baha ki tha

is añdhere meñ kahāñ taaza ḳhayāl aa.egā
chāñd niklegā to dariyā meñ uchhāl aa.egā
baiThiye aap ki mujh se nahīñ baiThā jaatā
is tavaqqo' pe ki paanī meñ ubaal aa.egā
jaate jaate hī zamāne kī ravish jā.egī
aate aate hī unheñ merā ḳhayāl aa.egā
is liye baiThā huuñ maiñ sat.h pe be-ḳhauf huzūr
mujh ko mā'lūm hai kis samt se jaal aa.egā
aah uTThegī to rah rah ke uThegī 'āmir'
kaam aisā hai ki kar kar ke kamāl aa.egā
is andhere mein kahan taza KHayal aaega
chand niklega to dariya mein uchhaal aaega
baiThiye aap ki mujh se nahin baiTha jata
is tawaqqo' pe ki pani mein ubaal aaega
jate jate hi zamane ki rawish jaegi
aate aate hi unhen mera KHayal aaega
is liye baiTha hun main sath pe be-KHauf huzur
mujh ko ma'lum hai kis samt se jal aaega
aah uTThegi to rah rah ke uThegi 'amir'
kaam aisa hai ki kar kar ke kamal aaega

kab se aadhā hai māhtāb mirā
puurā hotā nahīñ hai ḳhvāb mirā
jis kī chāhat hī ek nekī ho
us pe qurbān har savāb mirā
terī duniyā hai ḳhvāb kī duniyā
merī āñkhoñ meñ hai sarāb mirā
surḳh sā chāñd aur siyāh sī raat
un kī zulfoñ meñ ho gulāb mirā
mujh ko dīvāngī kā hosh nahīñ
hosh hī rah gayā javāb mirā
kab se baiThā huā huuñ chaukhaT pe
jaane kis samt meñ hai baab mirā
taare ginte hue lagā 'āmir'
kuchh bigaḌ hī gayā hisāb mirā
kab se aadha hai mahtab mera
pura hota nahin hai KHwab mera
jis ki chahat hi ek neki ho
us pe qurban har sawab mera
teri duniya hai KHwab ki duniya
meri aankhon mein hai sarab mera
surKH sa chand aur siyah si raat
un ki zulfon mein ho gulab mera
mujh ko diwangi ka hosh nahin
hosh hi rah gaya jawab mera
kab se baiTha hua hun chaukhaT pe
jaane kis samt mein hai bab mera
tare ginte hue laga 'amir'
kuchh bigaD hi gaya hisab mera

naaz par ye gudāz kaise hai
tū haqīqat majāz kaise hai
mujh ko dhaḌkan kā hai sadā dhaḌkā
nā dhaḌakne se baaz kaise hai
ye jahāñ hai jahāñ bhī dekhoge
phir nasheb-o-farāz kaise hai
koī kūfa-o-karbalā meñ shahīd
koī mahmūd ayaaz kaise hai
zindagī kā yā maut kā ho shu.ūr
ye mujhe be-riyāz kaise hai
ai mire ḳhvāb tū agar hai gumāñ
tū haqīqat-navāz kaise hai
jab nahīñ hai kisī ko merā lihāz
mujh ko sab kā lihāz kaise hai
jo nahīñ vaqt kāTte kaTtā
haal kā imtiyāz kaise hai
rashk-e-maḳhlūq aadmī 'āmir'
ik qalam kī bayāz kaise hai
naz par ye gudaz kaise hai
tu haqiqat majaz kaise hai
mujh ko dhaDkan ka hai sada dhaDka
na dhaDakne se baz kaise hai
ye jahan hai jahan bhi dekhoge
phir nasheb-o-faraaz kaise hai
koi kufa-o-karbala mein shahid
koi mahmud ayaz kaise hai
zindagi ka ya maut ka ho shuur
ye mujhe be-riyaz kaise hai
ai mere KHwab tu agar hai guman
tu haqiqat-nawaz kaise hai
jab nahin hai kisi ko mera lihaz
mujh ko sab ka lihaz kaise hai
jo nahin waqt kaTte kaTta
haal ka imtiyaz kaise hai
rashk-e-maKHluq aadmi 'amir'
ek qalam ki bayaz kaise hai

jaisā jaisā ham ne chāhā vaisā vaisā ho gayā
dhīre dhīre haule haule rafta-rafta ho gayā
ab mohabbat bhī nahīñ hai aur shikāyat bhī nahīñ
baat maano yā na maano lekin aisā ho gayā
dekhte hī dekhte ahbāb ruḳhsat ho ga.e
dekhte hī dekhte jag meñ añdherā ho gayā
kis qadar shaffāf thā jab tak tirī āñkhoñ meñ thā
aa.ine tak aate aate 'aks mailā ho gayā
kaun kah saktā hai dil meñ aag kis lamhe lagī
pal do pal ke khel meñ ik pal ziyāda ho gayā
kis taraf se raat aa.ī kis taraf le ke ga.ī
maiñ ne to cigarette jalā.ī aur saverā ho gayā
munfarid hotā to mujh ko kyoñ koī pahchāntā
sach to ye hai maiñ bhī 'āmir' sab ke jaisā ho gayā
jaisa jaisa hum ne chaha waisa waisa ho gaya
dhire dhire haule haule rafta-rafta ho gaya
ab mohabbat bhi nahin hai aur shikayat bhi nahin
baat mano ya na mano lekin aisa ho gaya
dekhte hi dekhte ahbab ruKHsat ho gae
dekhte hi dekhte jag mein andhera ho gaya
kis qadar shaffaf tha jab tak teri aankhon mein tha
aaine tak aate aate 'aks maila ho gaya
kaun kah sakta hai dil mein aag kis lamhe lagi
pal do pal ke khel mein ek pal ziyaada ho gaya
kis taraf se raat aai kis taraf le ke gai
main ne to cigarette jalai aur sawera ho gaya
munfarid hota to mujh ko kyon koi pahchanta
sach to ye hai main bhi 'amir' sab ke jaisa ho gaya

sitāroñ kī gintī hai ham jānte haiñ
abhī raat baaqī hai ham jānte haiñ
ye shohrat majāzī hai ham jānte haiñ
ki hai bhī nahīñ bhī hai ham jānte haiñ
bahut saarī achchhī sī ḳhush-fahmiyoñ kī
jo qīmat adā kī hai ham jānte haiñ
gulistāñ nazāre daraḳht ik muharram
jo dil pe guzartī hai ham jānte haiñ
ye zulf-e-ḳhayāl-e-ḳhatā hai na kholo
ye khul kar jo kartī hai ham jānte haiñ
ye zāt-e-ḳhudā hai ye dikhtī hai dekho
magar kis ne dekhī hai ham jānte haiñ
ba-yak-vaqt zabt-o-havas kar ke 'āmir'
tabī.at jo bigḌī hai ham jānte haiñ
sitaron ki ginti hai hum jaante hain
abhi raat baqi hai hum jaante hain
ye shohrat majazi hai hum jaante hain
ki hai bhi nahin bhi hai hum jaante hain
bahut sari achchhi si KHush-fahmiyon ki
jo qimat ada ki hai hum jaante hain
gulistan nazare daraKHt ek muharram
jo dil pe guzarti hai hum jaante hain
ye zulf-e-KHayal-e-KHata hai na kholo
ye khul kar jo karti hai hum jaante hain
ye zat-e-KHuda hai ye dikhti hai dekho
magar kis ne dekhi hai hum jaante hain
ba-yak-waqt zabt-o-hawas kar ke 'amir'
tabiat jo bigDi hai hum jaante hain

ham pe lāzim thā pahuñchnā so yahāñ tak pahuñche
shauq ruktā hī nahīñ chāhe jahāñ tak pahuñche
lā-makāñ se jo chale kaun-o-makāñ tak pahuñche
be-karānī se ga.e hadd-e-gumāñ tak pahuñche
koī sahrā ko chalā koī samundar ko gayā
terī āñkhoñ ke suḳhan ahl-e-jahāñ tak pahuñche
koī apnī bhī to le jaa.e kabhī baat vahāñ
kitne paiġhām vahāñ se to yahāñ tak pahuñche
dil kā uljhāv hai dāġh-e-dil-e-ādam 'āmir'
dil ko ma.alūm nahīñ daaġh yahāñ tak pahuñche
hum pe lazim tha pahunchna so yahan tak pahunche
shauq rukta hi nahin chahe jahan tak pahunche
la-makan se jo chale kaun-o-makan tak pahunche
be-karani se gae hadd-e-guman tak pahunche
koi sahra ko chala koi samundar ko gaya
teri aankhon ke suKHan ahl-e-jahan tak pahunche
koi apni bhi to le jae kabhi baat wahan
kitne paigham wahan se to yahan tak pahunche
dil ka uljhaw hai dagh-e-dil-e-adam 'amir'
dil ko malum nahin dagh yahan tak pahunche

Thahrā na kuchh yahāñ pe jo aayā vo bik gayā
bāzār meñ bas ek ḳharīdār Tik gayā
ik do minute hī aañkh lagī hogī merī bas
kyā be-qarār ḳhvāb thā itne meñ dikh gayā
dekhā vo band rāsta aage khulā milā
jo jiite jī na dekhā vo marne pe dikh gayā
'āmir' tumhāre she'r pe hone lagī hai baat
kuchh tum ko bhī shu'ūr hai kyā tum se likh gayā
Thahra na kuchh yahan pe jo aaya wo bik gaya
bazar mein bas ek KHaridar Tik gaya
ek do minute hi aankh lagi hogi meri bas
kya be-qarar KHwab tha itne mein dikh gaya
dekha wo band rasta aage khula mila
jo jite ji na dekha wo marne pe dikh gaya
'amir' tumhaare she'r pe hone lagi hai baat
kuchh tum ko bhi shu'ur hai kya tum se likh gaya

nāravā sabt kiyā kun kā ishāra kar ke
dekhnā hai ye tamāshā bhī dobāra kar ke
haq-pasandī ne kahāñ chain diloñ ko baḳhshā
log ummīd pe aa.e the sahārā kar ke
maslahat pā ke mūarriḳh ne kiyā dafn use
log ḳhush the unhīñ yādoñ pe guzārā kar ke
chand tājir haiñ kuchh āshiq haiñ aur ik do shā.ir
dil ke bāzār meñ baiThe haiñ ḳhasāra kar ke
ik laqab de ke use nām-o-nishāñ chhīn liyā
ishq kā qais ne ye naqsh ubhārā kar ke
kab likhe se hī huā koī kisī kā 'āmir'
aap ḳhud ke bhī hue ḳhud ko gavāra kar ke
narawa sabt kiya kun ka ishaara kar ke
dekhna hai ye tamasha bhi dobara kar ke
haq-pasandi ne kahan chain dilon ko baKHsha
log ummid pe aae the sahaara kar ke
maslahat pa ke muarriKH ne kiya dafn use
log KHush the unhin yaadon pe guzara kar ke
chand tajir hain kuchh aashiq hain aur ek do shair
dil ke bazar mein baiThe hain KHasara kar ke
ek laqab de ke use nam-o-nishan chhin liya
ishq ka qais ne ye naqsh ubhaara kar ke
kab likhe se hi hua koi kisi ka 'amir'
aap KHud ke bhi hue KHud ko gawara kar ke

kyā kisī rābte meñ rakkhā hai
ham ne dil rāste meñ rakkhā hai
ab ḳhudāoñ kī kyā zarūrat hai
aa.ina but-kade meñ rakkhā hai
nā tumhārī ḳhatā hai nā merī
mas.ala mas.ale maiñ rakkhā hai
raat rakkhī hai us ne din ke baad
aap ko fā.ede meñ rakkhā hai
kyā rakhā hai purānī chīzoñ meñ
jo nayā hai na.e meñ rakkhā hai
agle vaqtoñ pe soch kar 'āmir'
vaqt ko qā.ede meñ rakkhā hai
kya kisi rabte mein rakkha hai
hum ne dil raste mein rakkha hai
ab KHudaon ki kya zarurat hai
aaina but-kade mein rakkha hai
na tumhaari KHata hai na meri
masala masale main rakkha hai
raat rakkhi hai us ne din ke baad
aap ko faede mein rakkha hai
kya rakha hai purani chizon mein
jo naya hai nae mein rakkha hai
agle waqton pe soch kar 'amir'
waqt ko qaede mein rakkha hai

ba-nām-e-‘ishq dil toḌā gayā hai
banā kar phir mujhe Dhāyā gayā hai
nisāb-e-‘ishq meñ shāmil nahīñ thā
sabaq jo tū mujhe sikhlā gayā hai
hameñ to vasl meñ bhī chain kab thā
tumheñ to hijr bhī raas aa gayā hai
junūñ bhī falsafa hai 'āshiqī kā
mujhe ik nā-samajh samjhā gayā hai
baḌī mushkil se jachtī hai koī shai
ḳhudā kā shukr hai tū bhā gayā hai
maiñ thā suljhā huā mā'sūm laḌkā
lagā kar vo gale uljhā gayā hai
maiñ us ko bevafā mānūñ to kaise
namāz-e-shab meñ jo māñgā gayā hai
musāfir-ḳhāna hai shāyad mirā dil
vo apne taur par aaya gayā hai
vahīñ pe muntazir huuñ muddatoñ se
mujhe vo jis jagah Thahrā gayā hai
tum us ke ġham kā andāza lagāo
nadī kī samt jo tanhā gayā hai
use sauġhāt meñ de aaya hastī
ye jis dīvāne kā lāsha gayā hai
maiñ is ko saarā pī jā.ūñgā ik din
ka.ī kashtī ko dariyā khā gayā hai
ba-nam-e-‘ishq dil toDa gaya hai
bana kar phir mujhe Dhaya gaya hai
nisab-e-‘ishq mein shamil nahin tha
sabaq jo tu mujhe sikhla gaya hai
hamein to wasl mein bhi chain kab tha
tumhein to hijr bhi ras aa gaya hai
junun bhi falsafa hai 'ashiqi ka
mujhe ek na-samajh samjha gaya hai
baDi mushkil se jachti hai koi shai
KHuda ka shukr hai tu bha gaya hai
main tha suljha hua ma'sum laDka
laga kar wo gale uljha gaya hai
main us ko bewafa manun to kaise
namaz-e-shab mein jo manga gaya hai
musafir-KHana hai shayad mera dil
wo apne taur par aaya gaya hai
wahin pe muntazir hun muddaton se
mujhe wo jis jagah Thahra gaya hai
tum us ke gham ka andaza lagao
nadi ki samt jo tanha gaya hai
use saughat mein de aaya hasti
ye jis diwane ka lasha gaya hai
main is ko sara pi jaunga ek din
kai kashti ko dariya kha gaya hai

ham to rote haiñ ronā ḳhvāhish kā
vo maza le rahe haiñ bārish kā
sab muqaddar se mil rahā hai yahāñ
zor chaltā rahegā koshish kā
varna duniyā meñ ham nahīñ aate
khel saarā hai āzmā.ish kā
sab parastār us ke ho jaao
Dhang aa jā.egā parastish kā
tujh ko pā kar zamīn raqs meñ hai
khul gayā raaz saarā gardish kā
dil meñ rakhte haiñ yaar kī tasvīr
shauq ham ko nahīñ numā.ish kā
us kī gardan meñ vo harārat hai
lutf miltā hai qurb-e-ātish kā
rail-gāḌī ke intizār meñ huuñ
mil chukā hai pata rihā.ish kā
mujh ko urdu pasand hai kah kar
dil dukhāyā hai us ne english kā
hum to rote hain rona KHwahish ka
wo maza le rahe hain barish ka
sab muqaddar se mil raha hai yahan
zor chalta rahega koshish ka
warna duniya mein hum nahin aate
khel sara hai aazmaish ka
sab parastar us ke ho jao
Dhang aa jaega parastish ka
tujh ko pa kar zamin raqs mein hai
khul gaya raaz sara gardish ka
dil mein rakhte hain yar ki taswir
shauq hum ko nahin numaish ka
us ki gardan mein wo hararat hai
lutf milta hai qurb-e-atish ka
rail-gaDi ke intizar mein hun
mil chuka hai pata rihaish ka
mujh ko urdu pasand hai kah kar
dil dukhaya hai us ne english ka

saath lagtā hai sang lagtā hai
dil sadā mahv-e-jang lagtā hai
ronā paḌtā hai is liye mujh ko
merī āñkhoñ ko zang lagtā hai
qais ne kar liyā guzāra magar
mujh ko ye sahrā tang lagtā hai
roz ham ḳhud se haar jaate haiñ
roz maidān-e-jang lagtā hai
merī āñkhoñ ko to ye qaus-e-quzah
terī chunrī kā rang lagtā hai
ye nasha hai tumhārī āñkhoñ kā
phir bhī logoñ ko bhang lagtā hai
sath lagta hai sang lagta hai
dil sada mahw-e-jang lagta hai
rona paDta hai is liye mujh ko
meri aankhon ko zang lagta hai
qais ne kar liya guzara magar
mujh ko ye sahra tang lagta hai
roz hum KHud se haar jate hain
roz maidan-e-jang lagta hai
meri aankhon ko to ye qaus-e-quzah
teri chunri ka rang lagta hai
ye nasha hai tumhaari aankhon ka
phir bhi logon ko bhang lagta hai

sach batānā ki mere bin jānāñ
kaise kaTte haiñ tere din jānāñ
kis ke baazū pe ab chubhāogī
apne scarf kā vo pin jānāñ
ishq ke imtihāñ se guzrūñgā
parche hoñ jis qadar kaThin jānāñ
hukm par hukm nā-munāsib hai
terā āshiq nahīñ hai jin jānāñ
til kī ta.adād jānnī hai tujhe
muuñd le aañkh bose gin jānāñ
haath jab thaam hī liye us ke
phir ye bistar pe kaisā ghin jānāñ
sach batana ki mere bin jaanan
kaise kaTte hain tere din jaanan
kis ke bazu pe ab chubhaogi
apne scarf ka wo pin jaanan
ishq ke imtihan se guzrunga
parche hon jis qadar kaThin jaanan
hukm par hukm na-munasib hai
tera aashiq nahin hai jin jaanan
til ki tadad jaanni hai tujhe
mund le aankh bose gin jaanan
hath jab tham hi liye us ke
phir ye bistar pe kaisa ghin jaanan

kahīñ paidā koī majnūñ kahīñ farhād karte haiñ
vafā ke naam par taaza sitam ījād karte haiñ
kisī ke dil meñ basne ke liye fariyād karte haiñ
magar ahl-e-jahāñ zālim hameñ barbād karte haiñ
ka.ī aise adhūre kaam haiñ is ke 'alāva bhī
ye ḳhush-fahmī na rakhnā ham tumheñ hī yaad karte haiñ
yaqīñ maano kisī se mashvara karte nahīñ haiñ ham
murīd-e-‘ishq haiñ aur 'ishq ko ustād karte haiñ
tire aane se kyā mastī chaḌhī bastī ke logoñ par
parindoñ ko rihā par chuum kar sayyād karte haiñ
'atā' ham ko zamāne se alag karne kī ḳhvāhish hai
vo ham karte nahīñ jo dūsre afrād karte haiñ
kahin paida koi majnun kahin farhad karte hain
wafa ke nam par taza sitam ijad karte hain
kisi ke dil mein basne ke liye fariyaad karte hain
magar ahl-e-jahan zalim hamein barbaad karte hain
kai aise adhure kaam hain is ke 'alawa bhi
ye KHush-fahmi na rakhna hum tumhein hi yaad karte hain
yaqin mano kisi se mashwara karte nahin hain hum
murid-e-‘ishq hain aur 'ishq ko ustad karte hain
tere aane se kya masti chaDhi basti ke logon par
parindon ko riha par chum kar sayyaad karte hain
'ata' hum ko zamane se alag karne ki KHwahish hai
wo hum karte nahin jo dusre afrad karte hain

is tarah to lag rahā hai chāñd bhī ḳhatre meñ hai
us se mil kar maiñ ne jaanā raushnī ḳhatre meñ hai
us kī sūrat dekh kar bolā sitāroñ se qamar
yaar lagtā hai ki apnī naukrī ḳhatre meñ hai
us ke hāthoñ meñ chhurī ko dekh kar hairān huuñ
uñgliyāñ ḳhatre meñ haiñ yā phir chhurī ḳhatre meñ hai
kyā kahā tum ne use dekhā hai apne shahr meñ
yaanī ab to shahr kā har aadmī ḳhatre meñ hai
kaun hiirā hai yahāñ aur kaun hai hīrā-numā
farq itnā sā batā kar jauharī ḳhatre meñ hai
jhiil sī āñkhoñ meñ us kī Duub saktī hai kabhī
rok lo us ko koī jā kar nadī ḳhatre meñ hai
be-sar-o-pā sher kah kar ḳhush thā maiñ āmir-'atā'
'mīr' jī sapne meñ bole shā.erī ḳhatre meñ hai
is tarah to lag raha hai chand bhi KHatre mein hai
us se mil kar main ne jaana raushni KHatre mein hai
us ki surat dekh kar bola sitaron se qamar
yar lagta hai ki apni naukri KHatre mein hai
us ke hathon mein chhuri ko dekh kar hairan hun
ungliyan KHatre mein hain ya phir chhuri KHatre mein hai
kya kaha tum ne use dekha hai apne shahr mein
yani ab to shahr ka har aadmi KHatre mein hai
kaun hira hai yahan aur kaun hai hira-numa
farq itna sa bata kar jauhari KHatre mein hai
jhil si aankhon mein us ki Dub sakti hai kabhi
rok lo us ko koi ja kar nadi KHatre mein hai
be-sar-o-pa sher kah kar KHush tha main aamir-'ata'
'mir' ji sapne mein bole shaeri KHatre mein hai

puure majme’ ko lā-javāb kiyā
husn par us ne jab ḳhitāb kiyā
'umr bhar phir nahīñ hue nākām
tū ne jis jis ko kāmyāb kiyā
tere jaate hī khul ga.iiñ āñkheñ
niiñd aadhī kī puurā ḳhvāb kiyā
haal achchhā thā ab talak merā
pūchh kar tū ne sab ḳharāb kiyā
ehtirāman sabhī ḳhutūt tire
jā ke sāhil pe ġharq-e-āb kiyā
sifr bachtā hai dil ke ḳhāne meñ
maiñ ne ḳhushiyoñ kā jab hisāb kiyā
shukr sad-shukr aisī ġhurbat kā
jis ne apnoñ ko be-naqāb kiyā
lag ga.ī us kī naukrī jis ne
jī-huzūr aur jī janāb kiyā
pure majme’ ko la-jawab kiya
husn par us ne jab KHitab kiya
'umr bhar phir nahin hue nakaam
tu ne jis jis ko kaamyab kiya
tere jate hi khul gain aankhen
nind aadhi ki pura KHwab kiya
haal achchha tha ab talak mera
puchh kar tu ne sab KHarab kiya
ehtiraman sabhi KHutut tere
ja ke sahil pe gharq-e-ab kiya
sifr bachta hai dil ke KHane mein
main ne KHushiyon ka jab hisab kiya
shukr sad-shukr aisi ghurbat ka
jis ne apnon ko be-naqab kiya
lag gai us ki naukri jis ne
ji-huzur aur ji janab kiya

ḳhvāb meñ kar ke rihā.ī ke nazāre qaidī
jaag kar rote rahe aaj bechāre qaidī
aap kī duniyā meñ jhūle kī suhūlat hogī
jhūlte haiñ yahāñ suulī ke sahāre qaidī
jānte the ki rihā.ī kī koī raah nahīñ
roz karte the par andhoñ ko ishāre qaidī
raat kī aaḌ meñ miltī haiñ sazā.eñ kyā kyā
shāhzādī ko lubhāte haiñ kuñvāre qaidī
us ne zindān ke sūrāḳh talak band kiye
kaaT leñ raat na ginte hue taare qaidī
hai giraftār-e-anā har koī tā-hadd-e-nigāh
zulmat-ābād meñ ab kis ko pukāre qaidī
tum to yādoñ ko bhī hamrāh liye jaate ho
chhoḌ kar jaao inheñ ye haiñ hamāre qaidī
KHwab mein kar ke rihai ke nazare qaidi
jag kar rote rahe aaj bechaare qaidi
aap ki duniya mein jhule ki suhulat hogi
jhulte hain yahan suli ke sahaare qaidi
jaante the ki rihai ki koi rah nahin
roz karte the par andhon ko ishaare qaidi
raat ki aaD mein milti hain sazaen kya kya
shahzadi ko lubhate hain kunware qaidi
us ne zindan ke suraKH talak band kiye
kaT len raat na ginte hue tare qaidi
hai giraftar-e-ana har koi ta-hadd-e-nigah
zulmat-abaad mein ab kis ko pukare qaidi
tum to yaadon ko bhi hamrah liye jate ho
chhoD kar jao inhen ye hain hamare qaidi

pahle apnāyā ḳhaar phūloñ kā
tab kahīñ paayā pyaar phūloñ kā
maiñ bhī gulshan sameT laayā huuñ
us ne māñgā thā haar phūloñ kā
yaad aatī hai us kī mat chheḌo
zikr yuuñ baar baar phūloñ kā
tujh se milne ke ba.ad ye jaanā
kaun hai dastkār phūloñ kā
phail jā ban ke ḳhushbū gulshan meñ
chhīn le iḳhtiyār phūloñ kā
tere chhūne se hī to chaltā hai
aaj kal rozgār phūloñ kā
de ke iz.hār-e-ishq karte haiñ
is se samjho vaqār phūloñ kā
jab se āmir-'atā' huā āshiq
chaḌh gayā hai udhār phūloñ kā
pahle apnaya KHar phulon ka
tab kahin paya pyar phulon ka
main bhi gulshan sameT laya hun
us ne manga tha haar phulon ka
yaad aati hai us ki mat chheDo
zikr yun bar bar phulon ka
tujh se milne ke baad ye jaana
kaun hai dastkar phulon ka
phail ja ban ke KHushbu gulshan mein
chhin le iKHtiyar phulon ka
tere chhune se hi to chalta hai
aaj kal rozgar phulon ka
de ke izhaar-e-ishq karte hain
is se samjho waqar phulon ka
jab se aamir-'ata' hua aashiq
chaDh gaya hai udhaar phulon ka

kisī tarah to use maar duuñ jo bāhar hai
vo shaḳhs kaise maregā jo mere andar hai
sikhā diyā mujhe ādāb-e-guftugū tū ne
mire liye to tirā husn hī grammar hai
ab us ke sāmne sach bolne na lag jaanā
vo mere baare meñ pūchhe to kahnā behtar hai
lo ab to baiThe-biThā.e hī diid hotī hai
vabā kā daur hai so āj-kal vo ghar par hai
ab aise meñ mire dil se duā hī niklegī
vo surḳh joḌe meñ jo aaj ban-sañvar kar hai
phir ashk ho ga.e be-mol jab ye us ne kahā
nikāl duuñ maiñ tirī aañkh meñ jo kankar hai
har ek raah se guzrā huuñ be-niyāzāna
'atā' ġharaz kā pujārī nahīñ qalandar hai
kisi tarah to use mar dun jo bahar hai
wo shaKHs kaise marega jo mere andar hai
sikha diya mujhe aadab-e-guftugu tu ne
mere liye to tera husn hi grammar hai
ab us ke samne sach bolne na lag jaana
wo mere bare mein puchhe to kahna behtar hai
lo ab to baiThe-biThae hi did hoti hai
waba ka daur hai so aaj-kal wo ghar par hai
ab aise mein mere dil se dua hi niklegi
wo surKH joDe mein jo aaj ban-sanwar kar hai
phir ashk ho gae be-mol jab ye us ne kaha
nikal dun main teri aankh mein jo kankar hai
har ek rah se guzra hun be-niyazana
'ata' gharaz ka pujari nahin qalandar hai

aañkh to an-paḌh hai aur nādān hai
dil kī ḳhvāhish ek hī insān hai
is liye sab aage pīchhe haiñ mire
tujh se jo thoḌī bahut pahchān hai
ham khaḌe haiñ dil hathelī par liye
husn vāloñ par hī us kā dhyān hai
tere qadmoñ kī ziyāfat ke liye
maiñ ne chaukhaT par rakhā guldān hai
paas ik gaz bhī ḳhushī kā hai nahīñ
aur ġham kā puurā puurā thaan hai
hukm rab kā jab talak hotā nahīñ
zindagī kī maut ḳhud nigrān hai
kyā milī shohrat ki sab milne lage
vo bhī jin se duur kī pahchān hai
dil meñ hai hirs-o-havas kī bū bharī
aur phūloñ se sajā dālān hai
ġham bhī itrā kar ḳhushī se kah uThā
ye 'atā' to roz kā mehmān hai
aankh to an-paDh hai aur nadan hai
dil ki KHwahish ek hi insan hai
is liye sab aage pichhe hain mere
tujh se jo thoDi bahut pahchan hai
hum khaDe hain dil hatheli par liye
husn walon par hi us ka dhyan hai
tere qadmon ki ziyafat ke liye
main ne chaukhaT par rakha guldan hai
pas ek gaz bhi KHushi ka hai nahin
aur gham ka pura pura than hai
hukm rab ka jab talak hota nahin
zindagi ki maut KHud nigran hai
kya mili shohrat ki sab milne lage
wo bhi jin se dur ki pahchan hai
dil mein hai hirs-o-hawas ki bu bhari
aur phulon se saja dalan hai
gham bhi itra kar KHushi se kah uTha
ye 'ata' to roz ka mehman hai

sab ko apnī tarah samajhtī hai
yaar tū bhī na kitnī bholī hai
surḳh dekhe haiñ maiñ ne lab us ke
aisā lagtā hai ḳhuun piitī hai
laḌ rahī hai vo be-sabab mujh se
shukr hai 'ishq ab bhī baaqī hai
us ko suljhāne meñ lage haiñ sab
shā'irī zulf yā pahelī hai
kal talak maiñ hī jis kā sab kuchh thā
aaj vo naam se bhī chiḌhtī hai
jaate jaate vo kah rahī thī mujhe
kyā karūñ ye ḳhudā kī marzī hai
maut to sar pe hai khaḌī kab se
baiThiye aap kursī ḳhālī hai
sab ko apni tarah samajhti hai
yar tu bhi na kitni bholi hai
surKH dekhe hain main ne lab us ke
aisa lagta hai KHun piti hai
laD rahi hai wo be-sabab mujh se
shukr hai 'ishq ab bhi baqi hai
us ko suljhane mein lage hain sab
sha'iri zulf ya paheli hai
kal talak main hi jis ka sab kuchh tha
aaj wo nam se bhi chiDhti hai
jate jate wo kah rahi thi mujhe
kya karun ye KHuda ki marzi hai
maut to sar pe hai khaDi kab se
baiThiye aap kursi KHali hai

ḳhushī kā ek lamha chāhiye thā
ghaḌī-bhar saath terā chāhiye thā
milā thā maiñ mahīnoñ baad tum se
tumheñ siine se lagnā chāhiye thā
maiñ duniyā ghūmne bekār niklā
tirī āñkhoñ ko taknā chāhiye thā
hamesha ham ne kī terī tamanna
hameñ kab tere jaisā chāhiye thā
tujhe sauñpā thā apnā aap maiñ ne
to phir mahfūz rakhnā chāhiye thā
use ahvāl batlānā hai apnā
koī zaḳhmī parinda chāhiye thā
tumhāre ishq ne maarā hai jis ko
mujhe vo shaḳhs zinda chāhiye thā
daġhā kar ke bhī kitne mutma.in ho
tumheñ to Duub marnā chāhiye thā
use baḳhshā gayā phir hijr jis ko
javānī meñ buḌhāpā chāhiye thā
sabhī achchhe hoñ kab chāhā thā maiñ ne
mujhe ik dost achchhā chāhiye thā
phañse haiñ ab vahī mushkil Dagar meñ
jinheñ āsān rasta chāhiye thā
koī beva ke dukh ko kyā samajhtā
sabhoñ ko ghar meñ hissa chāhiye thā
maiñ samjhā vo mirī ḳhātir khaḌī hai
magar us ko to rickshaw chāhiye thā
KHushi ka ek lamha chahiye tha
ghaDi-bhar sath tera chahiye tha
mila tha main mahinon baad tum se
tumhein sine se lagna chahiye tha
main duniya ghumne bekar nikla
teri aankhon ko takna chahiye tha
hamesha hum ne ki teri tamanna
hamein kab tere jaisa chahiye tha
tujhe saunpa tha apna aap main ne
to phir mahfuz rakhna chahiye tha
use ahwal batlana hai apna
koi zaKHmi parinda chahiye tha
tumhaare ishq ne mara hai jis ko
mujhe wo shaKHs zinda chahiye tha
dagha kar ke bhi kitne mutmain ho
tumhein to Dub marna chahiye tha
use baKHsha gaya phir hijr jis ko
jawani mein buDhapa chahiye tha
sabhi achchhe hon kab chaha tha main ne
mujhe ek dost achchha chahiye tha
phanse hain ab wahi mushkil Dagar mein
jinhen aasan rasta chahiye tha
koi bewa ke dukh ko kya samajhta
sabhon ko ghar mein hissa chahiye tha
main samjha wo meri KHatir khaDi hai
magar us ko to rickshaw chahiye tha

batā tū ai chaman laayā kahāñ se
tirī ḳhushbū to miltī hai fulāñ se
vo ik sūrat jo kal shab ḳhvāb meñ thī
yaqīnan hogī pariyoñ ke jahāñ se
vo kahtā hai ki taj de man kī ḳhvāhish
milan kaisā zamīñ kā āsmāñ se
mire chhe foot kā qad bhī haar baiThā
faqat do inch kī lambī zabāñ se
vahīñ aTkī huī hai saañs merī
kisī se rabt TuuTā thā jahāñ se
vo merī zindagī se yuuñ hī niklī
nikaltā tiir hai jaise kamāñ se
yaqīñ ko raah mil saktī hai sāhib
nikal jaa.e agar shak darmiyāñ se
bata tu ai chaman laya kahan se
teri KHushbu to milti hai fulan se
wo ek surat jo kal shab KHwab mein thi
yaqinan hogi pariyon ke jahan se
wo kahta hai ki taj de man ki KHwahish
milan kaisa zamin ka aasman se
mere chhe foot ka qad bhi haar baiTha
faqat do inch ki lambi zaban se
wahin aTki hui hai sans meri
kisi se rabt TuTa tha jahan se
wo meri zindagi se yun hi nikli
nikalta tir hai jaise kaman se
yaqin ko rah mil sakti hai sahib
nikal jae agar shak darmiyan se

nīchī nazar kushāda jabīñ darmiyāna qad
gesū darāz shīrīñ zabāñ husn mustanad
maanā vafā ke bal pe khaḌā hai to Thiik hai
gir jā.egā par ishq kī dīvār se na lad
tab der ho chukī thī bahut kaise roktā
palTī thī jab vo rote hue chuum kar lahad
hājat to ek tīsrī cigarette kī hai magar
us kā ye hukm hai ki bas ik din meñ do adad
begāna kar de ishq ġham-e-rozgār se
bas ek diid ke liye din-bhar ke kaam radd
nichi nazar kushada jabin darmiyana qad
gesu daraaz shirin zaban husn mustanad
mana wafa ke bal pe khaDa hai to Thik hai
gir jaega par ishq ki diwar se na lad
tab der ho chuki thi bahut kaise rokta
palTi thi jab wo rote hue chum kar lahad
hajat to ek tisri cigarette ki hai magar
us ka ye hukm hai ki bas ek din mein do adad
begana kar de ishq gham-e-rozgar se
bas ek did ke liye din-bhar ke kaam radd

yaad bhī us kī ḳhvāb kī sī hai
ek laḌkī hijāb kī sī hai
chūmtā huuñ savāb jaan ke maiñ
tū muqaddas kitāb kī sī hai
jo milī hai savāb kī ḳhātir
ziist vo bhī 'azāb kī sī hai
us meñ ḳhushbū rahī na rang rahā
ab vo sūkhe gulāb kī sī hai
zikr terā 'atā' ke she'r meñ hai
tū ġhazal par shabāb kī sī hai
yaad bhi us ki KHwab ki si hai
ek laDki hijab ki si hai
chumta hun sawab jaan ke main
tu muqaddas kitab ki si hai
jo mili hai sawab ki KHatir
zist wo bhi 'azab ki si hai
us mein KHushbu rahi na rang raha
ab wo sukhe gulab ki si hai
zikr tera 'ata' ke she'r mein hai
tu ghazal par shabab ki si hai

be-hijābāna vo kal jab bar-sar-e-mahfil ga.e
jitne murjhā.e the chehre ek dam se khil ga.e
yaar vo nāzuk hai itnā maiñ ne us ke aane par
farsh phūloñ kā bichhāyā paañv phir bhī chhil ga.e
jaane us āvāz meñ kaisī shifā maujūd hai
us ne pūchhā Thiik ho aur zaḳhm ḳhud hī sil ga.e
vo jo apnī be-tukī bātoñ se hī mash.hūr hai
us kī bāteñ sunñe ko sab shahr ke 'āqil ga.e
sirf us ke husn kī ḳhairāt lene ke liye
ban ke shāhān-e-zamāna bhī vahāñ saa.il ga.e
baiThe baiThe us ne naddī meñ Dubo.e paañv aur
dekhte hī dekhte donoñ kināre mil ga.e
apnī manzil paane vāloñ meñ vahī kuchh log haiñ
rauñd kar apnī anā jo jānib-e-manzil ga.e
be-hijabana wo kal jab bar-sar-e-mahfil gae
jitne murjhae the chehre ek dam se khil gae
yar wo nazuk hai itna main ne us ke aane par
farsh phulon ka bichhaya panw phir bhi chhil gae
jaane us aawaz mein kaisi shifa maujud hai
us ne puchha Thik ho aur zaKHm KHud hi sil gae
wo jo apni be-tuki baaton se hi mashhur hai
us ki baaten sunne ko sab shahr ke 'aqil gae
sirf us ke husn ki KHairaat lene ke liye
ban ke shahan-e-zamana bhi wahan sail gae
baiThe baiThe us ne naddi mein Duboe panw aur
dekhte hi dekhte donon kinare mil gae
apni manzil pane walon mein wahi kuchh log hain
raund kar apni ana jo jaanib-e-manzil gae

ishq meñ ab ḳhuun paanī kījiye
nazr-e-vahshat ye javānī kījiye
aap ke hāthoñ meñ hai sāñsoñ kī Dor
jitnī chāhe khīñchā-tānī kījiye
iltijā kar ke na sharminda kareñ
hukmrāñ haiñ hukmrānī kījiye
mil rahe haiñ ham purāne moḌ par
aap phir bāteñ purānī kījiye
maiñ bahut mushkil se miltā huuñ huzūr
mil gayā huuñ mezbānī kījiye
merā to hai lab-kushā honā gunāh
aap hī jādū-bayānī kījiye
zikr kiije ab 'atā' ke sher kā
ḳhatm 'āmir' kī kahānī kījiye
ishq mein ab KHun pani kijiye
nazr-e-wahshat ye jawani kijiye
aap ke hathon mein hai sanson ki Dor
jitni chahe khincha-tani kijiye
iltija kar ke na sharminda karen
hukmran hain hukmrani kijiye
mil rahe hain hum purane moD par
aap phir baaten purani kijiye
main bahut mushkil se milta hun huzur
mil gaya hun mezbani kijiye
mera to hai lab-kusha hona gunah
aap hi jadu-bayani kijiye
zikr kije ab 'ata' ke sher ka
KHatm 'amir' ki kahani kijiye

'umr guzrī hai tirī galiyoñ ke chakkar kaaT kar
kyoñ na likhkhūñ ḳhud ko majnūñ maiñ suḳhanvar kaaT kar
jaane ye kaisī sharārat aaj sūjhī hai use
vo mujhe uḌne ko kahtī hai mire par kaaT kar
jab bhī maiñ himmat juTā kar kartā huuñ iz.hār-e-'ishq
bolne lagtī hai paglī baat aksar kaaT kar
kitnī āsānī se karte haiñ vo puurī ḳhvāhisheñ
maa.ī patthar dil pe rakh kar baabā patthar kaaT kar
aaj phir pīchhe paḌā hai qāfila fir.aun kā
ai mire rahbar banā rasta samundar kaaT kar
ai 'atā' zāhir to kar bechainiyoñ ke raaz kuchh
likh rahā hai naam kis kā tū barābar kaaT kar
'umr guzri hai teri galiyon ke chakkar kaT kar
kyon na likhkhun KHud ko majnun main suKHanwar kaT kar
jaane ye kaisi shararat aaj sujhi hai use
wo mujhe uDne ko kahti hai mere par kaT kar
jab bhi main himmat juTa kar karta hun izhaar-e-'ishq
bolne lagti hai pagli baat aksar kaT kar
kitni aasani se karte hain wo puri KHwahishen
mai patthar dil pe rakh kar baba patthar kaT kar
aaj phir pichhe paDa hai qafila firaun ka
ai mere rahbar bana rasta samundar kaT kar
ai 'ata' zahir to kar bechainiyon ke raaz kuchh
likh raha hai nam kis ka tu barabar kaT kar

kisī ke hijr ke saa.e meñ aa khaḌā huuñ maiñ
'ajīb dukh hai mirā chhāñv meñ jalā huuñ maiñ
abhī to saañs hai baaqī zarā bachā huuñ maiñ
vo kab talak nahīñ aa.egā dekhtā huuñ maiñ
maiñ sar pe gaThrī ġhamoñ kī uThā.e phirtā huuñ
ab ahl-e-'ilm kaheñge ki sar-phirā huuñ maiñ
bas is liye ki tirā hausla na maañd paḌe
bas is liye hī to kahtā huuñ ab nayā huuñ maiñ
bas is liye ki mujhe kah ke sochnā na paḌe
hamesha soch-samajh kar hī boltā huuñ maiñ
ab is se qabl ta'āruf maiñ apnā pesh karūñ
harīf pahle batā dete haiñ 'atā' huuñ maiñ
kisi ke hijr ke sae mein aa khaDa hun main
'ajib dukh hai mera chhanw mein jala hun main
abhi to sans hai baqi zara bacha hun main
wo kab talak nahin aaega dekhta hun main
main sar pe gaThri ghamon ki uThae phirta hun
ab ahl-e-'ilm kahenge ki sar-phira hun main
bas is liye ki tera hausla na mand paDe
bas is liye hi to kahta hun ab naya hun main
bas is liye ki mujhe kah ke sochna na paDe
hamesha soch-samajh kar hi bolta hun main
ab is se qabl ta'aruf main apna pesh karun
harif pahle bata dete hain 'ata' hun main

ab vo sab kuchh kar rahe haiñ dostī kī aaḌ meñ
ġhair mumkin thā jo shāyad dushmanī kī aaḌ meñ
is qadar naḳhre na kar ai maut aa jā sāmne
kab talak chhup kar rahegī zindagī kī aaḌ meñ
aaj ik mahfil meñ jab us se nazar Takrā ga.ī
ham ne kah dī dil kī bāteñ shā.erī kī aaḌ meñ
ik salīqe se kiyā hai phuul de kar phuul ko
ishq kā iz.hār chaudah farvarī kī aaḌ meñ
pichhlī shab kā vāqi.a ab kyā batā.ūñ dostoñ
chuum aaya chāñd ko maiñ tīrgī kī aaḌ meñ
ab wo sab kuchh kar rahe hain dosti ki aaD mein
ghair mumkin tha jo shayad dushmani ki aaD mein
is qadar naKHre na kar ai maut aa ja samne
kab talak chhup kar rahegi zindagi ki aaD mein
aaj ek mahfil mein jab us se nazar Takra gai
hum ne kah di dil ki baaten shaeri ki aaD mein
ek saliqe se kiya hai phul de kar phul ko
ishq ka izhaar chaudah farwari ki aaD mein
pichhli shab ka waqia ab kya bataun doston
chum aaya chand ko main tirgi ki aaD mein

har zulm tirā yaad hai bhūlā to nahīñ huuñ
ai va.ada-farāmosh maiñ tujh sā to nahīñ huuñ
ai vaqt miTānā mujhe āsān nahīñ hai
insāñ huuñ koī naqsh-e-kaf-e-pā to nahīñ huuñ
chup-chāp sahī maslahatan vaqt ke hāthoñ
majbūr sahī vaqt se haarā to nahīñ huuñ
ye din to mujhe un ke taġhāful ne dikhā.e
maiñ gardish-e-daurāñ tirā maarā to nahīñ huuñ
un ke liye laḌ jā.ūñgā taqdīr maiñ tujh se
hālāñki kabhī tujh se maiñ uljhā to nahīñ huuñ
sāhil pe khaḌe ho tumheñ kyā ġham chale jaanā
maiñ Duub rahā huuñ abhī Duubā to nahīñ huuñ
kyoñ shor bapā hai zarā dekho to nikal kar
maiñ us kī galī se abhī guzrā to nahīñ huuñ
'muztar' mujhe kyoñ dekhtā rahtā hai zamāna
dīvāna sahī un kā tamāshā to nahīñ huuñ
har zulm tera yaad hai bhula to nahin hun
ai wada-faramosh main tujh sa to nahin hun
ai waqt miTana mujhe aasan nahin hai
insan hun koi naqsh-e-kaf-e-pa to nahin hun
chup-chap sahi maslahatan waqt ke hathon
majbur sahi waqt se haara to nahin hun
ye din to mujhe un ke taghaful ne dikhae
main gardish-e-dauran tera mara to nahin hun
un ke liye laD jaunga taqdir main tujh se
haalanki kabhi tujh se main uljha to nahin hun
sahil pe khaDe ho tumhein kya gham chale jaana
main Dub raha hun abhi Duba to nahin hun
kyon shor bapa hai zara dekho to nikal kar
main us ki gali se abhi guzra to nahin hun
'muztar' mujhe kyon dekhta rahta hai zamana
diwana sahi un ka tamasha to nahin hun

jo bhī hai hasb-e-hāl khīñcheñge
us kā naqsha kamāl khīñcheñge
chuTkī kāTegī vo sharārat se
aur ham us ke baal khīñcheñge
tujh ko mujh se milāne vaale log
donoñ jānib se maal khīñcheñge
yaar lamhoñ meñ sāmne hogā
is tarah māh-o-sāl khīñcheñge
bharne vaalā hai ye mohabbat se
vaqt par apnā jaal khīñcheñge
koī cigarette mazā na degā to phir
capstan paal mall khīñcheñge
dene hoñge javāb āḳhir-kār
tujh ko mere savāl khīñcheñge
zaḳhm ġhurbat ke sab raqam kar ke
karb-e-qaht-ur-rijāl khīñcheñge
āḳhir aanā paḌegā mere liye
tujh ko mere ḳhayāl khīñcheñge
gar ye mumkin huā to apnī taraf
ek do ḳhush-ḳhisāl khīñcheñge
itne bigḌe haiñ Dar nahīñ baaqī
kyā baḌe apne gaal khīñcheñge
merī ġhurbat milegī virse meñ
is ko mere ayaal khīñcheñge
toḌ deñ Dor hijr kī 'ābid'
kab talak ye vabāl khīñcheñge
jo bhi hai hasb-e-haal khinchenge
us ka naqsha kamal khinchenge
chuTki kaTegi wo shararat se
aur hum us ke baal khinchenge
tujh ko mujh se milane wale log
donon jaanib se mal khinchenge
yar lamhon mein samne hoga
is tarah mah-o-sal khinchenge
bharne wala hai ye mohabbat se
waqt par apna jal khinchenge
koi cigarette maza na dega to phir
capstan pal mall khinchenge
dene honge jawab aaKHir-kar
tujh ko mere sawal khinchenge
zaKHm ghurbat ke sab raqam kar ke
karb-e-qaht-ur-rijal khinchenge
aaKHir aana paDega mere liye
tujh ko mere KHayal khinchenge
gar ye mumkin hua to apni taraf
ek do KHush-KHisal khinchenge
itne bigDe hain Dar nahin baqi
kya baDe apne gal khinchenge
meri ghurbat milegi wirse mein
is ko mere ayal khinchenge
toD den Dor hijr ki 'abid'
kab talak ye wabaal khinchenge

baa'd marne ke koī bosa-e-ruḳhsat degā
kyā ḳhudā mujh ko bhī aisī bhalī qismat degā
zindagī hai ye miyāñ ranj-o-alam to hoñge
jo guzāregā vo lāzim hai ki qīmat degā
farzī duniyā se nikal aur haqīqat likh de
she'r parvāz karegā tujhe 'izzat degā
dekh māyūs na ho kufr nahīñ kar pyāre
be-dilī chhoḌ ḳhudā tujh ko bhī rāhat degā
kar ga.ī 'umr akārat mirī haa.e haa.e
ik ġhalat-fahmī ki tū mujh ko mohabbat degā
kul milā ke hai asāsa mirā ye umr-e-ravāñ
rad nahīñ hogī du'ā rab mirā barakat degā
maiñ to samjhā thā mohabbat kā bulāvā hai 'umar'
kyā ḳhabar thī vo mujhe maut kī dāvat degā
ba'd marne ke koi bosa-e-ruKHsat dega
kya KHuda mujh ko bhi aisi bhali qismat dega
zindagi hai ye miyan ranj-o-alam to honge
jo guzarega wo lazim hai ki qimat dega
farzi duniya se nikal aur haqiqat likh de
she'r parwaz karega tujhe 'izzat dega
dekh mayus na ho kufr nahin kar pyare
be-dili chhoD KHuda tujh ko bhi rahat dega
kar gai 'umr akarat meri hae hae
ek ghalat-fahmi ki tu mujh ko mohabbat dega
kul mila ke hai asasa mera ye umr-e-rawan
rad nahin hogi du'a rab mera barakat dega
main to samjha tha mohabbat ka bulawa hai 'umar'
kya KHabar thi wo mujhe maut ki dawat dega

burā hī kyā thā jo aap apnī misāl hote kamāl hote
kisī tarah se jo TuuTe rishte bahāl hote kamāl hote
ye lailā majnūñ ye hiir rāñjhā ye shīrīñ farhād kī mohabbat
thī aisī shiddat kahīñ jo un ke visāl hote kamāl hote
paḌhā nahīñ thā nisāb-e-ulfat amal meñ aage the har kisī se
samajhtī duniyā agar hameñ be-misāl hote kamāl hote
vo mujh se miltā ḳhamosh rahtā ḳhamoshiyoñ par hī daad paatā
magar jo nazroñ se munfarid se savāl hote kamāl hote
ye kyā ki tanhā.iyoñ se rishta banā ke ḳhud ko gañvā liyā hai
samā ke mujh meñ jo aap merā jamāl hote kamāl hote
jise bhī dekhā usī ko da.avā-e-husn karte sunā gayā hai
jahān bhar meñ hasīñ agar ḳhāl-ḳhāl hote kamāl hote
nasīb apnā suḳhanvaroñ meñ hamārī gintī na ho sakegī
'umar' adākār ham agar bā-kamāl hote kamāl hote
bura hi kya tha jo aap apni misal hote kamal hote
kisi tarah se jo TuTe rishte bahaal hote kamal hote
ye laila majnun ye hir ranjha ye shirin farhad ki mohabbat
thi aisi shiddat kahin jo un ke visal hote kamal hote
paDha nahin tha nisab-e-ulfat amal mein aage the har kisi se
samajhti duniya agar hamein be-misal hote kamal hote
wo mujh se milta KHamosh rahta KHamoshiyon par hi dad pata
magar jo nazron se munfarid se sawal hote kamal hote
ye kya ki tanhaiyon se rishta bana ke KHud ko ganwa liya hai
sama ke mujh mein jo aap mera jamal hote kamal hote
jise bhi dekha usi ko dawa-e-husn karte suna gaya hai
jahan bhar mein hasin agar KHal-KHal hote kamal hote
nasib apna suKHanwaron mein hamari ginti na ho sakegi
'umar' adakar hum agar ba-kamal hote kamal hote

ye kyā paḌī hai tujhe dil jaloñ meñ baiThne kī
ye umr to hai miyāñ dostoñ meñ baiThne kī
chhupā.ī jaatī nahīñ zardiyāñ so duur huuñ maiñ
vagarna hotī hai ḳhvāhish guloñ meñ baiThne kī
shumār merā bhī karte haiñ log in meñ magar
mirī majāl kahāñ shā.iroñ meñ baiThne kī
abhī na uñglī uThā mujh pe thoḌī mohlat de
tamīz siikh rahā huuñ baḌoñ meñ baiThne kī
mujhe badal ke koī aur hī banā diyā hai
ki intihā hai ye sūrat-garoñ meñ baiThne kī
dikhā rahe haiñ tavātur se ḳhāmiyāñ merī
bhagat rahā huuñ sazā ā.inoñ meñ baiThne kī
nahīñ majāl kisī kī ki muntashir kar de
banā chuke haiñ jo aadat safoñ meñ baiThne kī
ḳhazāne luTte raheñge ye ḳhālī hone tak
ujaaḌ degī ye aadat gharoñ meñ baiThne kī
ḳhudā atā kare ohda baḌā ġharīb ko aur
badal sake na vo ḳhū naukaroñ meñ baiThne kī
ḳhushāmadī nahīñ rakhtā hai apne kaam se kaam
to kyā paḌī hai tujhe afsaroñ meñ baiThne kī
ye dil scan karānā bahut zarūrī hai
ki ittilā.a hai tire dhaḌkanoñ meñ baiThne kī
hayāt sū-e-adam le ke jā rahī haiñ 'umar'
jo ādateñ haiñ ga.e mausamoñ meñ baiThne kī
ye kya paDi hai tujhe dil jalon mein baiThne ki
ye umr to hai miyan doston mein baiThne ki
chhupai jati nahin zardiyan so dur hun main
wagarna hoti hai KHwahish gulon mein baiThne ki
shumar mera bhi karte hain log in mein magar
meri majal kahan shairon mein baiThne ki
abhi na ungli uTha mujh pe thoDi mohlat de
tamiz sikh raha hun baDon mein baiThne ki
mujhe badal ke koi aur hi bana diya hai
ki intiha hai ye surat-garon mein baiThne ki
dikha rahe hain tawatur se KHamiyan meri
bhagat raha hun saza aainon mein baiThne ki
nahin majal kisi ki ki muntashir kar de
bana chuke hain jo aadat safon mein baiThne ki
KHazane luTte rahenge ye KHali hone tak
ujaD degi ye aadat gharon mein baiThne ki
KHuda ata kare ohda baDa gharib ko aur
badal sake na wo KHu naukaron mein baiThne ki
KHushamadi nahin rakhta hai apne kaam se kaam
to kya paDi hai tujhe afsaron mein baiThne ki
ye dil scan karana bahut zaruri hai
ki ittilaa hai tere dhaDkanon mein baiThne ki
hayat su-e-adam le ke ja rahi hain 'umar'
jo aadaten hain gae mausamon mein baiThne ki

varaq vahī thā magar dūsrī parat chāhī
ki maiñ ne us kī mohabbat se manfa.at chāhī
mazā ajab thā mohabbat bharī laḌā.ī meñ
ki chheḌ kar use faurī muzāhimat chāhī
bichhaḌte vaqt use muḌ ke bhī nahīñ dekhā
tamām umr judā.ī meñ āfiyat chāhī
maiñ aur hī thā judā hī thā is zamāne se
aur us ne qais ke jaisī mutābaqat chāhī
ḳhud apnī ziist ko barbād kar liyā āḳhir
ki jis ne mujh se zarā bhī munāfiqat chāhī
na jaane kyoñ mujhe Thukrā diyā zamāne ne
na sīm-o-zar kī talab kī na saltanat chāhī
bas ek baar mujhe khol kar paḌhā 'ābid'
phir us ne merī mohabbat se ma.azarat chāhī
waraq wahi tha magar dusri parat chahi
ki main ne us ki mohabbat se manfat chahi
maza ajab tha mohabbat bhari laDai mein
ki chheD kar use fauri muzahimat chahi
bichhaDte waqt use muD ke bhi nahin dekha
tamam umr judai mein aafiyat chahi
main aur hi tha juda hi tha is zamane se
aur us ne qais ke jaisi mutabaqat chahi
KHud apni zist ko barbaad kar liya aaKHir
ki jis ne mujh se zara bhi munafiqat chahi
na jaane kyon mujhe Thukra diya zamane ne
na sim-o-zar ki talab ki na saltanat chahi
bas ek bar mujhe khol kar paDha 'abid'
phir us ne meri mohabbat se mazarat chahi

yuuñ tirī raah meñ paḌe hue haiñ
jaise dargāh meñ paḌe hue haiñ
ġham haiñ jitne bhī is zamāne ke
merī ik aah meñ paḌe hue haiñ
mere bachchoñ ke ḳhvāb to filhāl
chhoTī tanḳhvāh meñ paḌe hue haiñ
bach ke nikle jo maut ke muñh se
yād-e-allāh meñ paḌe hue haiñ
kab kisī kī huī hai ye duniyā
ham abas chaah meñ paḌe hue haiñ
ḳhaak honā nasīb hai lekin
hashmat-o-jāh meñ paḌe hue haiñ
ik nazar ham pe mahvish-e-āzam
tere kunjāh meñ paḌe hue haiñ
kuchh ġharaz hī nahīñ jise ham se
us kī parvāh meñ paḌe hue haiñ
jin ko zindāñ meñ honā chāhiye thā
hujra-e-shāh meñ paḌe hue haiñ
aap se ham-kalām hai 'ābid'
log kyoñ vaah meñ paḌe hue haiñ
yun teri rah mein paDe hue hain
jaise dargah mein paDe hue hain
gham hain jitne bhi is zamane ke
meri ek aah mein paDe hue hain
mere bachchon ke KHwab to filhaal
chhoTi tanKHwah mein paDe hue hain
bach ke nikle jo maut ke munh se
yaad-e-allah mein paDe hue hain
kab kisi ki hui hai ye duniya
hum abas chah mein paDe hue hain
KHak hona nasib hai lekin
hashmat-o-jah mein paDe hue hain
ek nazar hum pe mahwish-e-azam
tere kunjah mein paDe hue hain
kuchh gharaz hi nahin jise hum se
us ki parwah mein paDe hue hain
jin ko zindan mein hona chahiye tha
hujra-e-shah mein paDe hue hain
aap se ham-kalam hai 'abid'
log kyon wah mein paDe hue hain

mujh aise shaḳhs kī hājat-ravā.ī karte hue
bhaTak gayā thā vo kār-e-ḳhudā.ī karte hue
ki bātoñ bātoñ meñ manzil se duur le gayā thā
vo nā-ḳhudā-e-suḳhan rahnumā.ī karte hue
abhī hai vaise kā vaisā hī haal andar kā
ki umr Dhal ga.ī dil kī safā.ī karte hue
nisāb-e-ishq abhī tak hai māvarā-e-ḳhirad
ki tiis saal hue haiñ paḌhā.ī karte hue
halāl luqma khilānā hai apne bachchoñ ko
hamesha soch ye rakkhī kamā.ī karte hue
vo khel baiThā mohabbat se phir mohabbat ne
javābī vaar kiyā kāravā.ī karte hue
na koī dukh kā ta.assur na thī pashemānī
malāl tak na huā bevafā.ī karte hue
diyā palaT ke sahārā sisaktī beTī ne
ki baap girne lagā thā vidā.ī karte hue
taḌap ke rakh diye āñkhoñ pe merī haath us ne
maiñ zaḳhm dekh rahā thā silā.ī karte hue
jo mo'atabar gine jaate the vo bhī paa.e ga.e
ġhalat jagah pe ġhalat ham-navā.ī karte hue
ḳhulūs raas na aayā 'umar' ki jo bhī milā
daġhā hī detā gayā bhaa.ī bhaa.ī karte hue
mujh aise shaKHs ki hajat-rawai karte hue
bhaTak gaya tha wo kar-e-KHudai karte hue
ki baaton baaton mein manzil se dur le gaya tha
wo na-KHuda-e-suKHan rahnumai karte hue
abhi hai waise ka waisa hi haal andar ka
ki umr Dhal gai dil ki safai karte hue
nisab-e-ishq abhi tak hai mawara-e-KHirad
ki tis sal hue hain paDhai karte hue
halal luqma khilana hai apne bachchon ko
hamesha soch ye rakkhi kamai karte hue
wo khel baiTha mohabbat se phir mohabbat ne
jawabi war kiya karawai karte hue
na koi dukh ka tassur na thi pashemani
malal tak na hua bewafai karte hue
diya palaT ke sahaara sisakti beTi ne
ki bap girne laga tha widai karte hue
taDap ke rakh diye aankhon pe meri hath us ne
main zaKHm dekh raha tha silai karte hue
jo mo'atabar gine jate the wo bhi pae gae
ghalat jagah pe ghalat ham-nawai karte hue
KHulus ras na aaya 'umar' ki jo bhi mila
dagha hi deta gaya bhai bhai karte hue

vafā kī ḳhū pas-e-jāh-o-jalāl rah ga.ī thī
anā ke ḳhol meñ vo be-misāl rah ga.ī thī
khaTak rahī hai na jaane kyoñ aaj bhī dil meñ
jo ek baat darūn-e-savāl rah ga.ī thī
milā jo mauqa to ham fā.eda uThā.eñge
ki pichhlī baar adhūrī dhamāl rah ga.ī thī
janāb-e-qais bhī marne meñ haq-ba-jānib the
ki shahr bhar meñ vahī ḳhush-ḳhisāl rah ga.ī thī
samay kī gard ne ojhal kiye sabhī qisse
magar jo ek thī chāhat kamāl rah ga.ī thī
ġhalat kahā thā ki rāhat milī mohabbat se
ye zindagī to thakan se niDhāl rah ga.ī thī
ye log aag lagāne meñ itne māhir the
musālahat to pas-e-ishti.āl rah ga.ī thī
maiñ oḌhe phirtā huuñ ab june ke mahīne meñ
nishānī us kī jo ik zard shaal rah ga.ī thī
vo misl-e-dard paḌā rah gayā thā siine meñ
so us kī yaad bhī ban ke malāl rah ga.ī thī
kabhī na sochā 'umar' us ko Thes pahuñchegī
use mirī mujhe fikr-e-ayāl rah ga.ī thī
wafa ki KHu pas-e-jah-o-jalal rah gai thi
ana ke KHol mein wo be-misal rah gai thi
khaTak rahi hai na jaane kyon aaj bhi dil mein
jo ek baat darun-e-sawal rah gai thi
mila jo mauqa to hum faeda uThaenge
ki pichhli bar adhuri dhamal rah gai thi
janab-e-qais bhi marne mein haq-ba-jaanib the
ki shahr bhar mein wahi KHush-KHisal rah gai thi
samay ki gard ne ojhal kiye sabhi qisse
magar jo ek thi chahat kamal rah gai thi
ghalat kaha tha ki rahat mili mohabbat se
ye zindagi to thakan se niDhaal rah gai thi
ye log aag lagane mein itne mahir the
musalahat to pas-e-ishtial rah gai thi
main oDhe phirta hun ab june ke mahine mein
nishani us ki jo ek zard shaal rah gai thi
wo misl-e-dard paDa rah gaya tha sine mein
so us ki yaad bhi ban ke malal rah gai thi
kabhi na socha 'umar' us ko Thes pahunchegi
use meri mujhe fikr-e-ayal rah gai thi

ho gayā jaise tirā dīdār pahlā āḳhirī
ho bhī saktā hai kisī kā pyaar pahlā āḳhirī
umr bhar vo shaḳhs apnī baat par qaa.em rahā
aur yuuñ sābit huā inkār pahlā āḳhirī
jis qadar ghāyal kiyā ḳhud sau gunā ghāyal huā
ishq hī to thā mirā hathiyār pahlā āḳhirī
is liye maiñ ne guzārī ziist ho kar mo.atadil
samjhā jaatā hai yahāñ me.aar pahlā āḳhirī
jin kā da.avā thā ki har tūfān se Takrā.eñge
un ko hī lagne lagā āzār pahlā āḳhirī
har taraf hī pārsāoñ kā milā jamm-e-ġhafīr
puurī bastī meñ thā maiñ bad-kār pahlā āḳhirī
chor thā munsif ke dil meñ tujh pe qābiz ho gayā
varna 'ābid' thā tirā haqdār pahlā āḳhirī
ho gaya jaise tera didar pahla aaKHiri
ho bhi sakta hai kisi ka pyar pahla aaKHiri
umr bhar wo shaKHs apni baat par qaem raha
aur yun sabit hua inkar pahla aaKHiri
jis qadar ghayal kiya KHud sau guna ghayal hua
ishq hi to tha mera hathiyar pahla aaKHiri
is liye main ne guzari zist ho kar moatadil
samjha jata hai yahan mear pahla aaKHiri
jin ka dawa tha ki har tufan se Takraenge
un ko hi lagne laga aazar pahla aaKHiri
har taraf hi parsaon ka mila jamm-e-ghafir
puri basti mein tha main bad-kar pahla aaKHiri
chor tha munsif ke dil mein tujh pe qabiz ho gaya
warna 'abid' tha tera haqdar pahla aaKHiri

jo sāf-go hoñ to ūñchī jagah khaḌā milūñgā
vagarna tujh ko kahīñ ḳhaak meñ paḌā milūñgā
tū sāloñ baad bhī mujh ko manāne aa.e to
maiñ apnī ek hī zid par tujhe aḌā milūñgā
tū ḳhud ko yūñhī girātā rahā to āḳhir-kār
maiñ tere qad se tujhe sau gunā baḌā milūñgā
lakīr khīñch ke rakhnā tasallī kī ḳhātir
ki apnī had se na yaksar tujhe baḌhā milūñgā
huuñ bā-vafā to mirā sar nahīñ jhukegā kabhī
jo bevafā huuñ to phir sharm se gaḌā milūñgā
sadāqateñ mirī shādāb hī rakheñgī mujhe
maiñ zard pattā nahīñ huuñ ki jo jhaḌā milūñgā
sitam se bhaag ke jiinā hai maut se bad-tar
barā-e-haq maiñ tujhe daar par chaḌhā milūñgā
jo saf-go hon to unchi jagah khaDa milunga
wagarna tujh ko kahin KHak mein paDa milunga
tu salon baad bhi mujh ko manane aae to
main apni ek hi zid par tujhe aDa milunga
tu KHud ko yunhi giraata raha to aaKHir-kar
main tere qad se tujhe sau guna baDa milunga
lakir khinch ke rakhna tasalli ki KHatir
ki apni had se na yaksar tujhe baDha milunga
hun ba-wafa to mera sar nahin jhukega kabhi
jo bewafa hun to phir sharm se gaDa milunga
sadaqaten meri shadab hi rakhengi mujhe
main zard patta nahin hun ki jo jhaDa milunga
sitam se bhag ke jina hai maut se bad-tar
bara-e-haq main tujhe dar par chaDha milunga

dikhā rahā hai añgūThā falak se taarā mujhe
dhakel de na bulandī se phir dobārā mujhe
mire sivā bhī koī qaid hai ḳharābe meñ
ajiib taur se vo rāt-bhar pukārā mujhe
mire ḳhilāf khaḌā ho gayā hai kaun āḳhir
jo ruup dhaar ke merā hī tiir maarā mujhe
kiyā jab us ne tah-e-āb merī kashtī ko
samajh meñ baat nahīñ aa.ī kyoñ ubhārā mujhe
abhī sameT rahā huuñ maiñ dhajjiyāñ apnī
na jaao chhoḌ ke aise meñ be-sahārā mujhe
dikha raha hai anguTha falak se tara mujhe
dhakel de na bulandi se phir dobara mujhe
mere siwa bhi koi qaid hai KHarabe mein
ajib taur se wo raat-bhar pukara mujhe
mere KHilaf khaDa ho gaya hai kaun aaKHir
jo rup dhaar ke mera hi tir mara mujhe
kiya jab us ne tah-e-ab meri kashti ko
samajh mein baat nahin aai kyon ubhaara mujhe
abhi sameT raha hun main dhajjiyan apni
na jao chhoD ke aise mein be-sahaara mujhe

āñdhiyāñ ġham kī chalīñ aur karb-bādal chhā ga.e
tujh se kaise ho milan sab rāste dhuñdlā ga.e
kirchī kirchī ḳhvāhisheñ āñkhoñ meñ chubh kar rah ga.iiñ
zard mausam aas kī hariyāliyoñ ko khā ga.e
maiñ ki jis ne har sa.ūbat muskurā kar jhel lī
manzileñ aa.iiñ to kyuuñ āñkhoñ meñ aañsū aa ga.e
tere nā aane ke dukh meñ shiddateñ phūloñ ne kiiñ
vaqt se pahle hī sab gajre mire murjhā ga.e
qaht jazboñ kā paḌā vīrāñ se haiñ dil ke nagar
shahr par aaseb shāyad hijr ke mañDlā ga.e
da.avā chāhat kā nahīñ par jab use sochā 'urūj'
phuul ḳhushbū rang taare aañkh meñ lahrā ga.e
aandhiyan gham ki chalin aur karb-baadal chha gae
tujh se kaise ho milan sab raste dhundla gae
kirchi kirchi KHwahishen aankhon mein chubh kar rah gain
zard mausam aas ki hariyaliyon ko kha gae
main ki jis ne har saubat muskura kar jhel li
manzilen aain to kyun aankhon mein aansu aa gae
tere na aane ke dukh mein shiddaten phulon ne kin
waqt se pahle hi sab gajre mere murjha gae
qaht jazbon ka paDa viran se hain dil ke nagar
shahr par aaseb shayad hijr ke manDla gae
dawa chahat ka nahin par jab use socha 'uruj'
phul KHushbu rang tare aankh mein lahra gae

āzmā.ish meñ kaTī kuchh imtihānoñ meñ rahī
zindagī kin rāstoñ meñ kin Thikānoñ meñ rahī
vo to ik halkī sī dastak de ke ruḳhsat ho gayā
ik sadā ras gholtī din-rāt kānoñ meñ rahī
likh ga.ī apne gharoñ meñ ek karb-e-nā-tamām
zindagī goyā hamāre mehrbānoñ meñ rahī
miT ga.iiñ āñgan meñ saarī kheltī parchhā.iyāñ
ek be-kaifī musalsal āshiyānoñ meñ rahī
vo zamīñ kī sarhadoñ meñ hī rahā 'anjum' muqīm
kyuuñ talāsh insān ko phir āsmānoñ meñ rahī
aazmaish mein kaTi kuchh imtihanon mein rahi
zindagi kin raston mein kin Thikanon mein rahi
wo to ek halki si dastak de ke ruKHsat ho gaya
ek sada ras gholti din-raat kanon mein rahi
likh gai apne gharon mein ek karb-e-na-tamam
zindagi goya hamare mehrbanon mein rahi
miT gain aangan mein sari khelti parchhaiyan
ek be-kaifi musalsal aashiyanon mein rahi
wo zamin ki sarhadon mein hi raha 'anjum' muqim
kyun talash insan ko phir aasmanon mein rahi

lahū lahū aarzū badan kā lihāf hogā
vo kitnā buzdil hai aaj ye inkishāf hogā
mirī har ik baat thī haqā.eq kī raushnī meñ
ye jāntā thā zamāna mere ḳhilāf hogā
haqīqatoñ ke charāġh har-sū jalā ke rakhnā
mujhe yaqīñ hai ki jhuuT kā in.etāf hogā
ye ġham nahīñ hai shanāḳht apnī maiñ kho chukā huuñ
tumhārī hastī se kab mujhe inhirāf hogā
na khoj ḳhud ko purāne kal kī kahāniyoñ meñ
purānā kal to shikast kā e'tirāf hogā
hamārī bātoñ meñ koī pechīdgī nahīñ hai
hamārī bātoñ se kab use iḳhtilāf hogā
rumūz-e-ālam pe dastaras us ko hogī hāsil
vo shaḳhs kirdār jis kā shaffaf-o-sāf hogā
sazā ke Dar se abas tū ghabrā rahā hai 'anjum'
qusūr pahlā to har kisī ko muaaf hogā
lahu lahu aarzu badan ka lihaf hoga
wo kitna buzdil hai aaj ye inkishaf hoga
meri har ek baat thi haqaeq ki raushni mein
ye jaanta tha zamana mere KHilaf hoga
haqiqaton ke charagh har-su jala ke rakhna
mujhe yaqin hai ki jhuT ka inetaf hoga
ye gham nahin hai shanaKHt apni main kho chuka hun
tumhaari hasti se kab mujhe inhiraf hoga
na khoj KHud ko purane kal ki kahaniyon mein
purana kal to shikast ka e'tiraf hoga
hamari baaton mein koi pechidgi nahin hai
hamari baaton se kab use iKHtilaf hoga
rumuz-e-alam pe dastaras us ko hogi hasil
wo shaKHs kirdar jis ka shaffaf-o-saf hoga
saza ke Dar se abas tu ghabra raha hai 'anjum'
qusur pahla to har kisi ko muaf hoga

us ke chehre pe tabassum kī ziyā aa.egī
vo mujhe yaad karegā to hayā aa.egī
oḌh kar jism pe yādoñ kī ridā aa.egī
jab bhī maazī ke jharokoñ se havā aa.egī
kaun mazlūm kī fariyād sunegā nā-haq
lauT kar dasht meñ ḳhud apnī sadā aa.egī
kis qadar bikhrā huā huuñ maiñ bichhaḌ ke tujh se
yaad ab kis kī mujhe tere sivā aa.egī
band kamroñ meñ kisī ko bhī ye ehsās na thā
dar khuleñge to bahut tez havā aa.egī
ġhair-mānūs fazāoñ meñ to ḳhush huuñ lekin
jaane kis moḌ pe mānūs fazā aa.egī
naam to apnā gunahgāroñ kī fihrist meñ likh
tere hisse meñ bhī rañgīn qabā aa.egī
zindagī sab se judā guzregī apnī 'anjum'
maut bhī aa.ī to vo sab se judā aa.egī
us ke chehre pe tabassum ki ziya aaegi
wo mujhe yaad karega to haya aaegi
oDh kar jism pe yaadon ki rida aaegi
jab bhi mazi ke jharokon se hawa aaegi
kaun mazlum ki fariyaad sunega na-haq
lauT kar dasht mein KHud apni sada aaegi
kis qadar bikhra hua hun main bichhaD ke tujh se
yaad ab kis ki mujhe tere siwa aaegi
band kamron mein kisi ko bhi ye ehsas na tha
dar khulenge to bahut tez hawa aaegi
ghair-manus fazaon mein to KHush hun lekin
jaane kis moD pe manus faza aaegi
nam to apna gunahgaron ki fihrist mein likh
tere hisse mein bhi rangin qaba aaegi
zindagi sab se juda guzregi apni 'anjum'
maut bhi aai to wo sab se juda aaegi

har shai ānī-jānī hai
jīvan bahtā paanī hai
hijr kī rāteñ vasl ke din
ik dilchasp kahānī hai
husn hai faanī ishq mirā
an-miT hai lā-fānī hai
jo nā-ahl hai un hāthoñ meñ
phūloñ kī nigarānī hai
rahte ek galī meñ haiñ
donoñ ko hairānī hai
sab chalte haiñ Dagar Dagar
ek Dagar an-jānī hai
apnā hai phir apnā lahū
paanī āḳhir paanī hai
'anjum' terī ġhazloñ meñ
sachche pyaar kī baanī hai
har shai aani-jaani hai
jiwan bahta pani hai
hijr ki raaten wasl ke din
ek dilchasp kahani hai
husn hai fani ishq mera
an-miT hai la-fani hai
jo na-ahl hai un hathon mein
phulon ki nigarani hai
rahte ek gali mein hain
donon ko hairani hai
sab chalte hain Dagar Dagar
ek Dagar an-jaani hai
apna hai phir apna lahu
pani aaKHir pani hai
'anjum' teri ghazlon mein
sachche pyar ki bani hai

maiñ Dar rahā huuñ har ik imtihān se pahle
mire paroñ ko huā kyā uḌaan se pahle
mire nasīb meñ rastoñ kī dhuul likkhī thī
na mil sakī mujhe manzil takān se pahle
ye kaun shaḳhs thā chālāk kis qadar niklā
ki baat chheḌ gayā darmiyān se pahle
maiñ us ke dard kā darmāñ to jāntā thā magar
vo kuchh to boltā apnī zabān se pahle
tum us ke ghar kī taraf chal paḌe to ho lekin
koī paḌāv nahīñ āsmān se pahle
khaḌā huuñ aaj maiñ 'anjum' yaqīñ kī sarhad par
ajiib karb meñ gum thā gumān se pahle
main Dar raha hun har ek imtihan se pahle
mere paron ko hua kya uDan se pahle
mere nasib mein raston ki dhul likkhi thi
na mil saki mujhe manzil takan se pahle
ye kaun shaKHs tha chaalak kis qadar nikla
ki baat chheD gaya darmiyan se pahle
main us ke dard ka darman to jaanta tha magar
wo kuchh to bolta apni zaban se pahle
tum us ke ghar ki taraf chal paDe to ho lekin
koi paDaw nahin aasman se pahle
khaDa hun aaj main 'anjum' yaqin ki sarhad par
ajib karb mein gum tha guman se pahle

ho ga.e āñgan judā aur rāste bhī baT ga.e
kyā huā ye log kyuuñ ik dūsre se kaT ga.e
ġham ne har ik rāste meñ khol rakkhā thā mahāz
ham bhī chehre par hañsī kā ḳhol le kar DaT ga.e
nafratoñ kī dhuup jhulsāne lagī har shaḳhs ko
pyaar ke us shahr meñ sab peḌ kaise kaT ga.e
Dar kī jab saarī haqīqat munkashif ham par huī
ḳhud-baḳhud Dar ke sabhī saa.e achānak haT ga.e
kaun jaane kis nasheman par girī haiñ bijliyāñ
kis taraf TuuTe hue tāroñ ke ye jhurmaT ga.e
mo'atabar hone lagīñ jab bazm meñ tārīkiyāñ
ḳhāmushī kī oT meñ ham log pīchhe haT ga.e
ghar se ai 'anjum' zarā bāhar nikal kar dekhnā
log kahte haiñ ki ab tārīk bādal chhaT ga.e
ho gae aangan juda aur raste bhi baT gae
kya hua ye log kyun ek dusre se kaT gae
gham ne har ek raste mein khol rakkha tha mahaz
hum bhi chehre par hansi ka KHol le kar DaT gae
nafraton ki dhup jhulsane lagi har shaKHs ko
pyar ke us shahr mein sab peD kaise kaT gae
Dar ki jab sari haqiqat munkashif hum par hui
KHud-baKHud Dar ke sabhi sae achanak haT gae
kaun jaane kis nasheman par giri hain bijliyan
kis taraf TuTe hue taron ke ye jhurmaT gae
mo'atabar hone lagin jab bazm mein tarikiyan
KHamushi ki oT mein hum log pichhe haT gae
ghar se ai 'anjum' zara bahar nikal kar dekhna
log kahte hain ki ab tarik baadal chhaT gae

har duā hogī be-asar na samajh
aaj nāhaq hai aañkh tar na samajh
ziist mushkil sahī magar ai dost
maut āsān rahguzar na samajh
hausla rakh tū rahrav-e-manzil
thak ke raste ko apnā ghar na samajh
pūjtā huuñ maiñ pattharoñ ke sanam
mere dil meñ hai koī Dar na samajh
jā-ba-jā sun tū merī sargoshī
maiñ fazā meñ huuñ muntashir na samajh
jin charāġhoñ kī lau bahut kam hai
un charāġhoñ ko mo'atabar na samajh
maiñ tahī-dast muflis-o-nādār
tū mujhe dast-e-be-hunar na samajh
maiñ huuñ qaa.il tirī parastish kā
tujh se māñgūñgā maiñ guhar na samajh
terī dastak kā muntazir 'anjum'
shahr meñ hogā koī dar na samajh
har dua hogi be-asar na samajh
aaj nahaq hai aankh tar na samajh
zist mushkil sahi magar ai dost
maut aasan rahguzar na samajh
hausla rakh tu rahraw-e-manzil
thak ke raste ko apna ghar na samajh
pujta hun main pattharon ke sanam
mere dil mein hai koi Dar na samajh
ja-ba-ja sun tu meri sargoshi
main faza mein hun muntashir na samajh
jin charaghon ki lau bahut kam hai
un charaghon ko mo'atabar na samajh
main tahi-dast muflis-o-nadar
tu mujhe dast-e-be-hunar na samajh
main hun qail teri parastish ka
tujh se mangunga main guhar na samajh
teri dastak ka muntazir 'anjum'
shahr mein hoga koi dar na samajh

na.e zamāne ke nit-na.e hādsāt likhnā
udaas phūloñ kī zard pattoñ kī baat likhnā
falak darīchoñ se jhāñkte ḳhushnumā manāzir
zamīñ pe be-zāriyoñ meñ lipTī hayāt likhnā
thakan kā ehsās ho to kar lenā yaad us ko
adhūre ḳhvāboñ kī sar-phirī kā.enāt likhnā
siyāhī kis ne bikher dī kore kāġhazoñ par
ki ujle alfāz khā ga.e kaise maat likhnā
ye kaun us kī kahāniyāñ phir sunā rahā hai
kahāñ se aa.ī hai ḳhushbuoñ kī barāt likhnā
añdhere raste meñ raushnī kī sadā se pahle
ye kis ne kāñdhe pe rakh diyā apnā haat likhnā
ujāle fardā ke DhūñDhtī haiñ thakī nigāheñ
ye kin hisāroñ meñ qaid hai apnī zaat likhnā
bhaTak ga.ī hai chahār samtoñ meñ soch kyuuñ kar
ki zehn-o-dil par lagā gayā kaun ghaat likhnā
kalām terā fasurda chehroñ kā aa.ina ho
tū apne ash.ār meñ har ik dil kī baat likhnā
use ye zid thī ki din ko likhūñ maiñ raat 'anjum'
mujhe na manzūr thā kabhī din ko raat likhnā
nae zamane ke nit-nae hadsat likhna
udas phulon ki zard patton ki baat likhna
falak darichon se jhankte KHushnuma manazir
zamin pe be-zariyon mein lipTi hayat likhna
thakan ka ehsas ho to kar lena yaad us ko
adhure KHwabon ki sar-phiri kaenat likhna
siyahi kis ne bikher di kore kaghazon par
ki ujle alfaz kha gae kaise mat likhna
ye kaun us ki kahaniyan phir suna raha hai
kahan se aai hai KHushbuon ki baraat likhna
andhere raste mein raushni ki sada se pahle
ye kis ne kandhe pe rakh diya apna hat likhna
ujale farda ke DhunDhti hain thaki nigahen
ye kin hisaron mein qaid hai apni zat likhna
bhaTak gai hai chahaar samton mein soch kyun kar
ki zehn-o-dil par laga gaya kaun ghat likhna
kalam tera fasurda chehron ka aaina ho
tu apne ashaar mein har ek dil ki baat likhna
use ye zid thi ki din ko likhun main raat 'anjum'
mujhe na manzur tha kabhi din ko raat likhna

havā chalī hai na pattā koī hilā ab tak
vahī hai ek ḳhamoshī kā silsila ab tak
vo kaun log haiñ kis kī talāsh meñ gum haiñ
hameñ to apnā pata bhī nahīñ milā ab tak
tū apne chāhne vāloñ se āshnā na huī
yahī to tujh se hai ai ziist ik gilā ab tak
kisī kā dāman-e-sad-chāk kyā rafū karte
ki ham se apnā bhī dāman nahīñ silā ab tak
vahī safar vahī taare vahī thakan baaqī
vahī hai bujhte charāġhoñ kā silsila ab tak
purānī baat maiñ kal kī samajh ke bhuul gayā
magar hai zaḳhm tamannā-e-dil khulā ab tak
jise maiñ DhūñD rahā huuñ galī galī 'anjum'
vo shaḳhs mujh se bichhaḌ kar nahīñ milā ab tak
hawa chali hai na patta koi hila ab tak
wahi hai ek KHamoshi ka silsila ab tak
wo kaun log hain kis ki talash mein gum hain
hamein to apna pata bhi nahin mila ab tak
tu apne chahne walon se aashna na hui
yahi to tujh se hai ai zist ek gila ab tak
kisi ka daman-e-sad-chaak kya rafu karte
ki hum se apna bhi daman nahin sila ab tak
wahi safar wahi tare wahi thakan baqi
wahi hai bujhte charaghon ka silsila ab tak
purani baat main kal ki samajh ke bhul gaya
magar hai zaKHm tamanna-e-dil khula ab tak
jise main DhunD raha hun gali gali 'anjum'
wo shaKHs mujh se bichhaD kar nahin mila ab tak

kuchh bhī nahīñ hai paas tumhārī duā to hai
is shahr-e-be-charāġh meñ ik aasrā to hai
hāthoñ meñ mere chāñd sitāre nahīñ to kyā
dil meñ tire yaqīn kā raushan diyā to hai
raste kī mushkiloñ se hirāsāñ hai kis liye
jis kā nahīñ hai koī bhī us kā ḳhudā to hai
kis se chhupā rahā hai tū dil kī kahāniyāñ
vo hāl-e-roz-o-shab se tire āshnā to hai
'anjum' kisī se laakh bahāne kare magar
lekin bichhaḌ ke tujh se vo bikhrā huā to hai
kuchh bhi nahin hai pas tumhaari dua to hai
is shahr-e-be-charagh mein ek aasra to hai
hathon mein mere chand sitare nahin to kya
dil mein tere yaqin ka raushan diya to hai
raste ki mushkilon se hirasan hai kis liye
jis ka nahin hai koi bhi us ka KHuda to hai
kis se chhupa raha hai tu dil ki kahaniyan
wo haal-e-roz-o-shab se tere aashna to hai
'anjum' kisi se lakh bahane kare magar
lekin bichhaD ke tujh se wo bikhra hua to hai

udāsiyoñ kā musalsal ye daur chalnā hai
na koī hādsa honā na jī bahalnā hai
vo aur hoñge milā jin ko raushnī kā safar
hameñ to bujhte charāġhoñ ke saath chalnā hai
ye Dhaltī umr ke raste bahut thakā deñge
qadam qadam pe nayā rāsta nikalnā hai
vidā.a ho ga.ī kah kar ye ḳhushbuoñ kī sadā
gulāb-jismoñ ko ab pattharoñ meñ Dhalnā hai
kisī kā lahreñ manā.eñgī jashn-e-ġharqābī
phir aaj raat samundar bahut uchhalnā hai
mirī shikast meñ muzmar hai terī kotāhī
tujhe bhī merī tarah kal ko haath malnā hai
udasiyon ka musalsal ye daur chalna hai
na koi hadsa hona na ji bahalna hai
wo aur honge mila jin ko raushni ka safar
hamein to bujhte charaghon ke sath chalna hai
ye Dhalti umr ke raste bahut thaka denge
qadam qadam pe naya rasta nikalna hai
widaa ho gai kah kar ye KHushbuon ki sada
gulab-jismon ko ab pattharon mein Dhalna hai
kisi ka lahren manaengi jashn-e-gharqabi
phir aaj raat samundar bahut uchhalna hai
meri shikast mein muzmar hai teri kotahi
tujhe bhi meri tarah kal ko hath malna hai

yahāñ makīnoñ se ḳhālī makān rahte haiñ
mohabbateñ nahīñ rahtīñ gumān rahte haiñ
ḳhudā kare ki sune tū zabān-e-ḳhāmoshī
tire paḌos meñ kuchh be-zabān rahte haiñ
na kiije takiya buzurgoñ kī Dhaltī chhāñv par
kahāñ saroñ pe sadā sā.ebān rahte haiñ
yahī jahāñ hai hamārā jahān-e-gumshudgī
yahī nishān ki bas be-nishān rahte haiñ
mohabbateñ jis ufuq se tulūa hotī haiñ
vahīñ pe mil ke zamīñ āsmān rahte haiñ
tire sulūk ne dhuñdlā diye sab afsāne
ham apne se bhī bahut bad-gumān rahte haiñ
har ek shaḳhs ko majbūr 'aah' mat jaano
ki shīshe bhī kahīñ ban kar chaTān rahte haiñ
yahan makinon se KHali makan rahte hain
mohabbaten nahin rahtin guman rahte hain
KHuda kare ki sune tu zaban-e-KHamoshi
tere paDos mein kuchh be-zaban rahte hain
na kije takiya buzurgon ki Dhalti chhanw par
kahan saron pe sada saeban rahte hain
yahi jahan hai hamara jahan-e-gumshudgi
yahi nishan ki bas be-nishan rahte hain
mohabbaten jis ufuq se tulua hoti hain
wahin pe mil ke zamin aasman rahte hain
tere suluk ne dhundla diye sab afsane
hum apne se bhi bahut bad-guman rahte hain
har ek shaKHs ko majbur 'ah' mat jaano
ki shishe bhi kahin ban kar chaTan rahte hain

mujhe bhī paḌh lo ki harf-e-savāb ban jā.ūñ
varaq varaq huuñ kisī din kitāb ban jā.ūñ
mire baġhair bhī kuchh din guzār le ai dost
na itnā pī ki maiñ terī sharāb ban jā.ūñ
baḌhā na fāsle har roz ajnabī kī tarah
na yuuñ bulā ki maiñ tujh par azaab ban jā.ūñ
kiyā thā tū ne to raushan charāġh kah ke mujhe
ye merā hausla maiñ āftāb ban jā.ūñ
kahāñ ye sochā thā ghabrā ke jis se niklā huuñ
phir ek din usī jangal kā ḳhvāb ban jā.ūñ
bulā rahī haiñ mujhe duur kī havā.eñ 'aah'
ye lag rahā hai ki ḳhāna-ḳharāb ban jā.ūñ
mujhe bhi paDh lo ki harf-e-sawab ban jaun
waraq waraq hun kisi din kitab ban jaun
mere baghair bhi kuchh din guzar le ai dost
na itna pi ki main teri sharab ban jaun
baDha na fasle har roz ajnabi ki tarah
na yun bula ki main tujh par azab ban jaun
kiya tha tu ne to raushan charagh kah ke mujhe
ye mera hausla main aaftab ban jaun
kahan ye socha tha ghabra ke jis se nikla hun
phir ek din usi jangal ka KHwab ban jaun
bula rahi hain mujhe dur ki hawaen 'ah'
ye lag raha hai ki KHana-KHarab ban jaun

mat fikr-e-mudāvā kar ai dast-e-masīhā.ī
dariyāoñ se gahrī hai is zaḳhm kī gahrā.ī
ik manzil-e-hijrat meñ jab yaad tirī aa.ī
rangoñ ko churā laa.ī ḳhushbū ko uḌā laa.ī
har chehra parāyā hai har aañkh meñ nafrat hai
jā.egī kahāñ le kar ai sharm-e-shanāsā.ī
ye kaisā saverā thā kis dard kā sūraj thā
har raushnī zulmat kī dahlīz pe le aa.ī
jab hijr muqaddar hai milne hī nahīñ degā
sūraj kī to yaktā.ī meñ chāñd kī tanhā.ī
ab tum ko bhī honā hai ojhal mirī nazroñ se
detī hai sadā mujh ko vo manzil-e-rusvā.ī
mat fikr-e-mudawa kar ai dast-e-masihai
dariyaon se gahri hai is zaKHm ki gahrai
ek manzil-e-hijrat mein jab yaad teri aai
rangon ko chura lai KHushbu ko uDa lai
har chehra paraya hai har aankh mein nafrat hai
jaegi kahan le kar ai sharm-e-shanasai
ye kaisa sawera tha kis dard ka suraj tha
har raushni zulmat ki dahliz pe le aai
jab hijr muqaddar hai milne hi nahin dega
suraj ki to yaktai mein chand ki tanhai
ab tum ko bhi hona hai ojhal meri nazron se
deti hai sada mujh ko wo manzil-e-ruswai

jāgnā saa.e meñ aur dhuup meñ sonā us kā
us ke ehsās se sābit thā na honā us kā
dil-shikasta ho vo kyoñ sar-phirī bātoñ se mirī
maiñ ne bachpan meñ bhī toḌā thā khilaunā us kā
ik sitam-pesha tabī.at kā pata detā hai
kāġhazī naav ko bārish meñ Dubonā us kā
phir koī yaad chhuḌā letī hai uñglī mujh se
yaad aatā hai kisī bhiiḌ meñ khonā us kā
ek hī TuuTe hue pul ke the raahī donoñ
maut se baḌh ke thā vo duur se ronā us kā
ḳhud-shanāsī kā koī ilm na thā 'aah' use
log miTTī meñ milāte rahe sonā us kā
jagna sae mein aur dhup mein sona us ka
us ke ehsas se sabit tha na hona us ka
dil-shikasta ho wo kyon sar-phiri baaton se meri
main ne bachpan mein bhi toDa tha khilauna us ka
ek sitam-pesha tabiat ka pata deta hai
kaghazi naw ko barish mein Dubona us ka
phir koi yaad chhuDa leti hai ungli mujh se
yaad aata hai kisi bhiD mein khona us ka
ek hi TuTe hue pul ke the rahi donon
maut se baDh ke tha wo dur se rona us ka
KHud-shanasi ka koi ilm na tha 'ah' use
log miTTi mein milate rahe sona us ka

ḳhizr jis se bane us āb-e-baqā se Dariye
lambī umroñ se buzurgoñ kī duā se Dariye
ham-qadam ban ga.e us ke to Thikāna hī nahīñ
aatī jaatī huī be-samt havā se Dariye
niyyat-e-jurm hī hai jurm kā āġhāz yahāñ
jo na kī ho usī nā-karda ḳhatā se Dariye
sāneha rūnumā ho jā.egā shaq hone par
teshe ko rokiye patthar kī anā se Dariye
pattā pattā yahāñ baiThā hai sameTe ḳhud ko
gungunātī huī is bād-e-sabā se Dariye
aur shai haiñ to koī Darne kī hājat hī nahīñ
aap bande haiñ ḳhudā ke to ḳhudā se Dariye
rahmateñ zahmateñ ban jaatī haiñ aksar ai 'aah'
ho na ye sail-e-balā kaalī ghaTā se Dariye
KHizr jis se bane us aab-e-baqa se Dariye
lambi umron se buzurgon ki dua se Dariye
ham-qadam ban gae us ke to Thikana hi nahin
aati jati hui be-samt hawa se Dariye
niyyat-e-jurm hi hai jurm ka aaghaz yahan
jo na ki ho usi na-karda KHata se Dariye
saneha runuma ho jaega shaq hone par
teshe ko rokiye patthar ki ana se Dariye
patta patta yahan baiTha hai sameTe KHud ko
gungunati hui is baad-e-saba se Dariye
aur shai hain to koi Darne ki hajat hi nahin
aap bande hain KHuda ke to KHuda se Dariye
rahmaten zahmaten ban jati hain aksar ai 'ah'
ho na ye sail-e-bala kali ghaTa se Dariye

vo vāhima hai kahāñ ye usuul jaanā thā
mile the us se to phir us ko bhuul jaanā thā
gañvā dī umr kisī rabt-e-rā.egāñ ke liye
hameñ to TūTte rishtoñ ko bhuul jaanā thā
na kaam aa.ī tab-o-tāb-e-fikr-o-fan merī
vo aa.ina huuñ jise sab ne dhuul jaanā thā
vo ḳhushbuoñ ke musāfir the saath chalte kyā
mujhe to sūrat-e-gard-e-malūl jaanā thā
vo sāda-lauh hamāre sivā koī na thā 'aah'
ki jis ne gul-shuda dāġhoñ ko bhuul jaanā thā
wo wahima hai kahan ye usul jaana tha
mile the us se to phir us ko bhul jaana tha
ganwa di umr kisi rabt-e-raegan ke liye
hamein to TuTte rishton ko bhul jaana tha
na kaam aai tab-o-tab-e-fikr-o-fan meri
wo aaina hun jise sab ne dhul jaana tha
wo KHushbuon ke musafir the sath chalte kya
mujhe to surat-e-gard-e-malul jaana tha
wo sada-lauh hamare siwa koi na tha 'ah'
ki jis ne gul-shuda daghon ko bhul jaana tha

sadā-bahār jo the dard vo purāne ga.e
hamāre saath meñ mausam bhī sab suhāne ga.e
tujhe ḳhabar nahīñ tāmīr-e-nau ke pāgal-pan
chhateñ girīñ to parindoñ ke āshiyāne ga.e
jahāñ sarāboñ kā ik mauj-mauj sūraj thā
vahīñ bhaḌaktī huī pyaas sab bujhāne ga.e
bikharne do kisī āvāra yaad kī ḳhushbū
ki bhuul jaane ke bhī ab use zamāne ga.e
us ek naqsh-e-gurezāñ pe dastaras kaisī
havā jo rūThī to rastoñ meñ ham manāne ga.e
vo ḳhud bhī TuuT gayā lams-e-dīda-var se 'aah'
mizāj phuul kā patthar se āzmāne ga.e
sada-bahaar jo the dard wo purane gae
hamare sath mein mausam bhi sab suhane gae
tujhe KHabar nahin tamir-e-nau ke pagal-pan
chhaten girin to parindon ke aashiyane gae
jahan sarabon ka ek mauj-mauj suraj tha
wahin bhaDakti hui pyas sab bujhane gae
bikharne do kisi aawara yaad ki KHushbu
ki bhul jaane ke bhi ab use zamane gae
us ek naqsh-e-gurezan pe dastaras kaisi
hawa jo ruThi to raston mein hum manane gae
wo KHud bhi TuT gaya lams-e-dida-war se 'ah'
mizaj phul ka patthar se aazmane gae

pas-e-sāhil tamāshā kyā hai baḌh kar dekh lenā thā
ki pahle pheñk kar dariyā meñ patthar dekh lenā thā
mukammal jism ik parchhā.īñ meñ Dhal jaatā hai kaise
tumheñ khiḌkī se apnī ye bhī manzar dekh lenā thā
zamīnoñ par utartā āsmāñ dekhā kabhī tum ne
bulāte vaqt us ko ḳhaak kā ghar dekh lenā thā
khulīñ āñkheñ jo ba.ad-az-vaqt to ab kyā talāfī ho
safīna dekhne vaalo samundar dekh lenā thā
charāġh-e-tāq-e-nisyāñ se na jalte ho na bujhte ho
tumheñ ik din havā se bhī lipaT kar dekh lenā thā
liye ik nāfā-e-āhū phire ho dar-ba-dar tum 'aah'
tumheñ us kā sarāpā apne andar dekh lenā thā
pas-e-sahil tamasha kya hai baDh kar dekh lena tha
ki pahle phenk kar dariya mein patthar dekh lena tha
mukammal jism ek parchhain mein Dhal jata hai kaise
tumhein khiDki se apni ye bhi manzar dekh lena tha
zaminon par utarta aasman dekha kabhi tum ne
bulate waqt us ko KHak ka ghar dekh lena tha
khulin aankhen jo baad-az-waqt to ab kya talafi ho
safina dekhne walo samundar dekh lena tha
charagh-e-taq-e-nisyan se na jalte ho na bujhte ho
tumhein ek din hawa se bhi lipaT kar dekh lena tha
liye ek nafa-e-ahu phire ho dar-ba-dar tum 'ah'
tumhein us ka sarapa apne andar dekh lena tha

vo to hai dushman-e-jāñ dād-e-vafā kyā degā
jo kabhī zahr na dai paayā davā kyā degā
kal kahīñ aaj kahīñ apnā safar nā-mā'lūm
koī be-samt havāoñ kā patā kyā degā
is se sar phoḌ ke mar jaao to kuchh baat bane
zindagī ye tumheñ patthar kā ḳhudā kyā degā
ḳhud tumhīñ jism kī dīvār meñ khiḌkī kholo
ek zindān hai sāñsoñ kā havā kyā degā
zard pattoñ kī tarah girte haiñ pal pal aañsū
terā ġham bhī mujhe ab saaya ghanā kyā degā
zindagī naam huī us ke to Darnā kaisā
'aah' ab maut se baḌh kar vo sazā kyā degā
wo to hai dushman-e-jaan dad-e-wafa kya dega
jo kabhi zahr na dai paya dawa kya dega
kal kahin aaj kahin apna safar na-ma'lum
koi be-samt hawaon ka pata kya dega
is se sar phoD ke mar jao to kuchh baat bane
zindagi ye tumhein patthar ka KHuda kya dega
KHud tumhin jism ki diwar mein khiDki kholo
ek zindan hai sanson ka hawa kya dega
zard patton ki tarah girte hain pal pal aansu
tera gham bhi mujhe ab saya ghana kya dega
zindagi nam hui us ke to Darna kaisa
'ah' ab maut se baDh kar wo saza kya dega

koī rukne kī tire shahr meñ tadbīr na thī
mere hāthoñ meñ tirī zulf bhī zanjīr na thī
dekh kar tum ko sarāboñ kā tamāshā sā rahā
ḳhvāb thā ye bhī kisī ḳhvāb kī ta.abīr na thī
so chukā thā kisī ma.asūm farishte kī tarah
us kī āñkhoñ meñ to qātil kī bhī tasvīr na thī
regzāroñ se lagāo rahā yuuñ hī varna
ret par mere liye koī bhī tahrīr na thī
itnī qurbat pe vo begāna rahā kyoñ mujh se
us ke dil meñ koī dīvār to ta.amīr na thī
sar qalam hote rahe naam pe chāhat ke magar
koī rāñjhā na thā bastī meñ koī hiir na thī
aaj fankār hai ik miTTī ke Dhele kī tarah
thī to pahle bhī par itnī kabhī tahqīr na thī
koi rukne ki tere shahr mein tadbir na thi
mere hathon mein teri zulf bhi zanjir na thi
dekh kar tum ko sarabon ka tamasha sa raha
KHwab tha ye bhi kisi KHwab ki tabir na thi
so chuka tha kisi masum farishte ki tarah
us ki aankhon mein to qatil ki bhi taswir na thi
regzaron se lagao raha yun hi warna
ret par mere liye koi bhi tahrir na thi
itni qurbat pe wo begana raha kyon mujh se
us ke dil mein koi diwar to tamir na thi
sar qalam hote rahe nam pe chahat ke magar
koi ranjha na tha basti mein koi hir na thi
aaj fankar hai ek miTTi ke Dhele ki tarah
thi to pahle bhi par itni kabhi tahqir na thi

ab na vo ishq na kuchh us kī ḳhabar baaqī hai
hai safar ḳhatm ik āshob-e-safar baaqī hai
koī aayā na gayā barsoñ se in rāhoñ meñ
ma.arka kaisā sar-e-rāhguzar baaqī hai
jalne paatā nahīñ koī diyā koī jugnū
tāq-e-dil meñ ga.ī āñdhī kā asar baaqī hai
ab bhī kahlātā hai vo shaḳhs to mahbūb-e-nazar
dil dukhāne kā abhī us meñ hunar baaqī hai
āḳhirī sham.a to lo bujh ga.ī jal kar yaaro
is dhueñ meñ magar imkān-e-sahar baaqī hai
sab marāhil se guzar bhī liye kab ke ham 'aah'
habs-e-tanhā.ī meñ mar jaane kā Dar baaqī hai
ab na wo ishq na kuchh us ki KHabar baqi hai
hai safar KHatm ek aashob-e-safar baqi hai
koi aaya na gaya barson se in rahon mein
marka kaisa sar-e-rahguzar baqi hai
jalne pata nahin koi diya koi jugnu
taq-e-dil mein gai aandhi ka asar baqi hai
ab bhi kahlata hai wo shaKHs to mahbub-e-nazar
dil dukhane ka abhi us mein hunar baqi hai
aaKHiri shama to lo bujh gai jal kar yaro
is dhuen mein magar imkan-e-sahar baqi hai
sab marahil se guzar bhi liye kab ke hum 'ah'
habs-e-tanhai mein mar jaane ka Dar baqi hai

sub.h-e-be-nūr na ho dhyān meñ rakh
ek sūraj ko garebān meñ rakh
din meñ kuchh aur huuñ shab meñ kuchh aur
lamha lamha mujhe pahchān meñ rakh
jal bujhā tāq-e-sahar meñ kab kā
ab mujhe shab ke bayābān meñ rakh
huiiñ yaḳh-basta sabhī pichhlī ruteñ
yaad kī dhuup ko dālān meñ rakh
bach ke is shor-e-samā.at se zarā
apne kuchh raaz mire kaan meñ rakh
maiñ kahāñ aur kahāñ bāzār-e-hunar
dard huuñ 'mīr' ke dīvān meñ rakh
abhī ho jā.egā farq-e-gul-o-sang
maiñ huuñ kyā shai mujhe mīzān meñ rakh
subh-e-be-nur na ho dhyan mein rakh
ek suraj ko gareban mein rakh
din mein kuchh aur hun shab mein kuchh aur
lamha lamha mujhe pahchan mein rakh
jal bujha taq-e-sahar mein kab ka
ab mujhe shab ke bayaban mein rakh
huin yaKH-basta sabhi pichhli ruten
yaad ki dhup ko dalan mein rakh
bach ke is shor-e-samaat se zara
apne kuchh raaz mere kan mein rakh
main kahan aur kahan bazar-e-hunar
dard hun 'mir' ke diwan mein rakh
abhi ho jaega farq-e-gul-o-sang
main hun kya shai mujhe mizan mein rakh

ta.alluqāt-e-musalsal bhī tāziyāne the
vo dhāge TuuT ga.e jo bahut purāne the
tire milan se tirā intizār behtar thā
bane na jism jo saa.e vahī suhāne the
sinā.eñ lafzoñ kī sab sat.h-e-sang par TūTīñ
tumheñ ye vaar to phūloñ pe āzmāne the
hamāre baa'd bhī raunaq na aa.ī us ghar par
charāġh ek havā ko ka.ī bujhāne the
bachā na koī musāfir bhī darmiyān-e-safar
na jaane kaun se tīroñ ke sab nishāne the
ye bām-o-dar pe jo chamkī thī dhuup sī ai 'aah'
mirī talāsh meñ guzre hue zamāne the
talluqat-e-musalsal bhi taziyane the
wo dhage TuT gae jo bahut purane the
tere milan se tera intizar behtar tha
bane na jism jo sae wahi suhane the
sinaen lafzon ki sab sath-e-sang par TuTin
tumhein ye war to phulon pe aazmane the
hamare ba'd bhi raunaq na aai us ghar par
charagh ek hawa ko kai bujhane the
bacha na koi musafir bhi darmiyan-e-safar
na jaane kaun se tiron ke sab nishane the
ye baam-o-dar pe jo chamki thi dhup si ai 'ah'
meri talash mein guzre hue zamane the

vo ḳhvāboñ meñ to aanā chāhtā hai
magar nīñdeñ uḌānā chāhtā hai
jise maiñ ne bachāyā zulmatoñ se
diyā merā bujhānā chāhtā hai
use kahnā tumhārā haal sun kar
koī aañsū bahānā chāhtā hai
laboñ se kuchh bhī kahtā hī nahīñ hai
vo āñkhoñ se jatānā chāhtā hai
vo da.ave achchhe din ke karke 'āqib'
hameñ pāgal banānā chāhtā hai
wo KHwabon mein to aana chahta hai
magar ninden uDana chahta hai
jise main ne bachaya zulmaton se
diya mera bujhana chahta hai
use kahna tumhaara haal sun kar
koi aansu bahana chahta hai
labon se kuchh bhi kahta hi nahin hai
wo aankhon se jatana chahta hai
wo dawe achchhe din ke karke 'aqib'
hamein pagal banana chahta hai

Dubo ke mulk se tere hisāb kā sūraj
nikālnā hai hameñ inqalāb kā sūraj
kisī bhī shaḳhs ko laate nahīñ vo nazroñ meñ
bulandiyoñ pe abhī hai janāb kā sūraj
miTā ke zulm kī rakh degā ye tamāzat ko
nikal rahā hai na.ī āb-o-tāb kā sūraj
hai nuur chhāyā huā har taraf zamāne meñ
chamak rahā hai kisī ke shabāb kā sūraj
agar ġharīb kā bebas kā dil dukhā.egā
jalā ke chhoḌegā tujh ko azaab kā sūraj
jabīñ pe aap kī sajdoñ ke gar nishāñ hoñge
lahad ko rakkhegā raushan savāb kā sūraj
ḳhudā kī zaat se ummīd hai ye 'shād' hameñ
ugegā ek din apne hisāb kā sūraj
Dubo ke mulk se tere hisab ka suraj
nikalna hai hamein inqalab ka suraj
kisi bhi shaKHs ko late nahin wo nazron mein
bulandiyon pe abhi hai janab ka suraj
miTa ke zulm ki rakh dega ye tamazat ko
nikal raha hai nai aab-o-tab ka suraj
hai nur chhaya hua har taraf zamane mein
chamak raha hai kisi ke shabab ka suraj
agar gharib ka bebas ka dil dukhaega
jala ke chhoDega tujh ko azab ka suraj
jabin pe aap ki sajdon ke gar nishan honge
lahad ko rakkhega raushan sawab ka suraj
KHuda ki zat se ummid hai ye 'shad' hamein
ugega ek din apne hisab ka suraj

dhuup thī sā.ebān thā hī nahīñ
merā koī makān thā hī nahīñ
maiñ jahāñ jā ke lauT aayā huuñ
us ke aage jahān thā hī nahīñ
tum mujhe chhoḌ bhī to sakte ho
ye to mujh ko gumān thā hī nahīñ
aap ro.e the kyoñ bichhaḌte hue
kuchh agar darmiyān thā hī nahīñ
kaise mushkil kā sāmnā karte
hausla jab chaTān thā hī nahīñ
vaqt itnā burā bhī aa.egā
ye kisī ko gumān thā hī nahīñ
hāl-e-dil kis ke sāmne rakhte
jab koī mehrbān thā hī nahīñ
is zamāne ne kar diyā patthar
varna maiñ saḳht-jān thā hī nahīñ
us pe sab kuchh luTā diyā 'āqib'
jo mirā qadr-dān thā hī nahīñ
dhup thi saeban tha hi nahin
mera koi makan tha hi nahin
main jahan ja ke lauT aaya hun
us ke aage jahan tha hi nahin
tum mujhe chhoD bhi to sakte ho
ye to mujh ko guman tha hi nahin
aap roe the kyon bichhaDte hue
kuchh agar darmiyan tha hi nahin
kaise mushkil ka samna karte
hausla jab chaTan tha hi nahin
waqt itna bura bhi aaega
ye kisi ko guman tha hi nahin
haal-e-dil kis ke samne rakhte
jab koi mehrban tha hi nahin
is zamane ne kar diya patthar
warna main saKHt-jaan tha hi nahin
us pe sab kuchh luTa diya 'aqib'
jo mera qadr-dan tha hi nahin

ham jo guzre hue lamhoñ kī taraf dekhte haiñ
aisā lagtā hai ki sadiyoñ kī taraf dekhte haiñ
jin ko mālūm hai nīñdoñ ke ujaḌne kā azaab
jāgtī aañkh se ḳhvāboñ kī taraf dekhte haiñ
yaad aatā hai hameñ aap kā chehra aksar
ham agar chāñd-sitāroñ kī taraf dekhte haiñ
muntazir hoñge ka.ī din se kisī ke shāyad
log hasrat se jo rastoñ kī taraf dekhte haiñ
us kī ik baar nazar paḌne pe maġhrūr na ban
log bāzār meñ kitnoñ kī taraf dekhte haiñ
aisī tartīb se zaḳhmoñ ko siyā hai maiñ ne
chārāgar ġhaur se Tāñkoñ kī taraf dekhte haiñ
hum jo guzre hue lamhon ki taraf dekhte hain
aisa lagta hai ki sadiyon ki taraf dekhte hain
jin ko malum hai nindon ke ujaDne ka azab
jagti aankh se KHwabon ki taraf dekhte hain
yaad aata hai hamein aap ka chehra aksar
hum agar chand-sitaron ki taraf dekhte hain
muntazir honge kai din se kisi ke shayad
log hasrat se jo raston ki taraf dekhte hain
us ki ek bar nazar paDne pe maghrur na ban
log bazar mein kitnon ki taraf dekhte hain
aisi tartib se zaKHmon ko siya hai main ne
chaaragar ghaur se Tankon ki taraf dekhte hain

merī ḳhvāhish qubūl kar liije
ishq karne kī bhuul kar liije
baḳhsh diije mujhe sabhī kāñTe
apne dāman meñ phuul kar liije
aa.ine ko na dījiye tohmat
saaf chehre kī dhuul kar liije
aap ko koī kyā harā.egā
apne puḳhta usuul kar liije
dil ko lāzim qarār aa.egā
aap zikr-e-rasūl kar liije
meri KHwahish qubul kar lije
ishq karne ki bhul kar lije
baKHsh dije mujhe sabhi kanTe
apne daman mein phul kar lije
aaine ko na dijiye tohmat
saf chehre ki dhul kar lije
aap ko koi kya haraega
apne puKHta usul kar lije
dil ko lazim qarar aaega
aap zikr-e-rasul kar lije

batā.ūñ kyā kisī se dil meñ kyā kyā TuuT jaatā hai
ki jab muflis ke bachche kā khilaunā TuuT jaatā hai
ye merī bad-nasībī hai batā.ūñ kis tarah tum ko
vo jab sapne meñ aate haiñ to sapnā TuuT jaatā hai
bahut hī muztarib rahtā hai vo har pal zamāne meñ
ki jis insāñ kā ulfat se bharosa TuuT jaatā hai
lagā.e laakh chehre par koī chehra magar sun le
bahut din tak nahīñ rahtā mukhauTā TuuT jaatā hai
zamīñ āvāz detī hai mohabbat se mujhe 'āqib'
to merā chāñd chhūne kā irāda TuuT jaatā hai
bataun kya kisi se dil mein kya kya TuT jata hai
ki jab muflis ke bachche ka khilauna TuT jata hai
ye meri bad-nasibi hai bataun kis tarah tum ko
wo jab sapne mein aate hain to sapna TuT jata hai
bahut hi muztarib rahta hai wo har pal zamane mein
ki jis insan ka ulfat se bharosa TuT jata hai
lagae lakh chehre par koi chehra magar sun le
bahut din tak nahin rahta mukhauTa TuT jata hai
zamin aawaz deti hai mohabbat se mujhe 'aqib'
to mera chand chhune ka irada TuT jata hai

na rakkhā kahīñ kā na apnā banāyā
vo kyā chāhte haiñ samajh meñ na aaya
diyā dil to kaif-e-vafā haath aaya
vo kyā jaane jis ne na khoyā na paayā
yahī farz kar lo ki dard-e-mohabbat
na tum ne sunā aur na maiñ ne sunāyā
kaḌī dhuup meñ hai mohabbat kī manzil
zarā der kā hai sar-e-rāh saayā
nasheman ġharīboñ ke ujḌe paḌe haiñ
havā-e-gulistāñ ko chalnā na aaya
'razā' khelnā thā ġham-e-zindagī se
mohabbat ko ham ne vasīla banāyā
na rakkha kahin ka na apna banaya
wo kya chahte hain samajh mein na aaya
diya dil to kaif-e-wafa hath aaya
wo kya jaane jis ne na khoya na paya
yahi farz kar lo ki dard-e-mohabbat
na tum ne suna aur na main ne sunaya
kaDi dhup mein hai mohabbat ki manzil
zara der ka hai sar-e-rah saya
nasheman gharibon ke ujDe paDe hain
hawa-e-gulistan ko chalna na aaya
'raza' khelna tha gham-e-zindagi se
mohabbat ko hum ne wasila banaya

yahī achchhā hai jo is tarah miTā.e koī
aap bhī phir mujhe DhūñDe to na paa.e koī
kaundtī barq na detī ho jahāñ fursat-e-dīd
taab kyā hai jo vahāñ aañkh uThā.e koī
bandisheñ ishq meñ duniyā se nirālī dekheñ
dil taḌap jaa.e magar lab na hilā.e koī
yahi achchha hai jo is tarah miTae koi
aap bhi phir mujhe DhunDe to na pae koi
kaundti barq na deti ho jahan fursat-e-did
tab kya hai jo wahan aankh uThae koi
bandishen ishq mein duniya se nirali dekhen
dil taDap jae magar lab na hilae koi

junūñ bigḌī huī hālāt ke banñe kā gumāñ kab tak
girebāñ jā chukā kab kā raheñgī dhajjiyāñ kab tak
mohabbat-nā-shanāsoñ meñ mohabbat kī fuġhāñ kab tak
na jaane kaT ke dil se kaam degī ab zabāñ kab tak
tahayya kar chuke jis bevafā ko bhuul jaane kā
usī kī yaad āḳhir dil meñ legī chuTkiyāñ kab tak
idhar tinkā uThāyā aur udhar phir barq ne pūchhā
ki phir tayyār ho jā.egā ban kar āshiyāñ kab tak
khule kuchh paikar-e-ummīd yā ye vahm miT jaa.e
nazar ā.eñgī dhuñdlī dhuñdlī sī parchhā.iyāñ kab tak
tumhārī aas par kis kis tarah dil ko na samjhāyā
magar ye ehtimām-e-ḳhud-farebī mehrbāñ kab tak
'razā' kab se yahī fariyād hai bāġh-e-tamannā kī
mujhe luuTe chalā jā.egā merā bāġhbāñ kab tak
junun bigDi hui haalat ke banne ka guman kab tak
gireban ja chuka kab ka rahengi dhajjiyan kab tak
mohabbat-na-shanason mein mohabbat ki fughan kab tak
na jaane kaT ke dil se kaam degi ab zaban kab tak
tahayya kar chuke jis bewafa ko bhul jaane ka
usi ki yaad aaKHir dil mein legi chuTkiyan kab tak
idhar tinka uThaya aur udhar phir barq ne puchha
ki phir tayyar ho jaega ban kar aashiyan kab tak
khule kuchh paikar-e-ummid ya ye wahm miT jae
nazar aaengi dhundli dhundli si parchhaiyan kab tak
tumhaari aas par kis kis tarah dil ko na samjhaya
magar ye ehtimam-e-KHud-farebi mehrban kab tak
'raza' kab se yahi fariyaad hai bagh-e-tamanna ki
mujhe luTe chala jaega mera baghban kab tak

tum ko to kabhī dil se bulānā nahīñ aatā
ham aa ke jo baiThe haiñ to jaanā nahīñ aatā
kah duuñ to maze par ye fasāna nahīñ aatā
Thahrūñ to palaT kar ye zamāna nahīñ aatā
kaahe ko ye phir hosh meñ laane ke Thahoke
jaao tumheñ dīvāna banānā nahīñ aatā
aatī hai bahār aur luTā detī hai daulat
ik phuul kī muTThī meñ ḳhazāna nahīñ aatā
tum ko to ye aatā hai ki yaad aa.e chale jaao
ham tum ko bhulā.eñ to bhulānā nahīñ aatā
maqdūr thā bas ek hī sajda tire dar par
sar maiñ ne jhukāyā hai uThānā nahīñ aatā
aatī hai hameñ sirf mohabbat kī ġhulāmī
ehsān mohabbat kā jatānā nahīñ aatā
phir laakh mohabbat ko 'razā' koī sañvāre
āġhāz-e-mohabbat kā zamāna nahīñ aatā
tum ko to kabhi dil se bulana nahin aata
hum aa ke jo baiThe hain to jaana nahin aata
kah dun to maze par ye fasana nahin aata
Thahrun to palaT kar ye zamana nahin aata
kahe ko ye phir hosh mein lane ke Thahoke
jao tumhein diwana banana nahin aata
aati hai bahaar aur luTa deti hai daulat
ek phul ki muTThi mein KHazana nahin aata
tum ko to ye aata hai ki yaad aae chale jao
hum tum ko bhulaen to bhulana nahin aata
maqdur tha bas ek hi sajda tere dar par
sar main ne jhukaya hai uThana nahin aata
aati hai hamein sirf mohabbat ki ghulami
ehsan mohabbat ka jatana nahin aata
phir lakh mohabbat ko 'raza' koi sanware
aaghaz-e-mohabbat ka zamana nahin aata

jo ḳhud na apne irāde se bad-gumāñ hotā
qadam uThāte hī manzil pe kārvāñ hotā
ye lutf un ke taġhāful meñ phir kahāñ hotā
jo ik latīf tabassum na darmiyāñ hotā
khile haiñ phuul jo aise meñ tum chale aate
ye ehtimām-e-bahārāñ na rā.egāñ hotā
dimāġh arsh pe hai jis kī dhun meñ vo sajda
mire nasīb meñ hotā to maiñ kahāñ hotā
samajh to ye ki na samjhe ḳhud apnā rang-e-junūñ
mizāj ye ki zamāna mizāj-dāñ hotā
bharī bahār ke din haiñ ḳhayāl aa hī gayā
ujaḌ na jaatā to phūloñ meñ āshiyāñ hotā
hasīn qadmoñ se lipTī huī kashish thī jahāñ
vahīñ thā dil bhī 'razā' aur dil kahāñ hotā
jo KHud na apne irade se bad-guman hota
qadam uThate hi manzil pe karwan hota
ye lutf un ke taghaful mein phir kahan hota
jo ek latif tabassum na darmiyan hota
khile hain phul jo aise mein tum chale aate
ye ehtimam-e-bahaaran na raegan hota
dimagh arsh pe hai jis ki dhun mein wo sajda
mere nasib mein hota to main kahan hota
samajh to ye ki na samjhe KHud apna rang-e-junun
mizaj ye ki zamana mizaj-dan hota
bhari bahaar ke din hain KHayal aa hi gaya
ujaD na jata to phulon mein aashiyan hota
hasin qadmon se lipTi hui kashish thi jahan
wahin tha dil bhi 'raza' aur dil kahan hota

kab phuul khileñ shaġhl chhiḌe jāma-darī kā
dīvānoñ ko chaska hai isī ḳhush-ḳhabarī kā
so.e the sar-e-shām khulī pichhle pahar aañkh
muñh dekh ke uTThe haiñ charāġh-e-saharī kā
kuchh apnī taraf merī nigāhoñ se bhī dekho
is ruḳh se bhī ik baab khule ḳhud-nigarī kā
nā-sāz havā-e-par-e-parvāz na ho jaa.e
mausam to gayā ḳhair se be-bāl-o-parī kā
ye chāñd ye sūraj ye añdherā ye ujālā
muñh dekh rahā hai safarī har safarī kā
qaa.em nahīñ rahtī haiñ kisī shai pe nigāheñ
ab koī Thikānā hai pareshāñ-nazarī kā
fitrat hī se miltī hai 'razā' dād-e-suḳhan bhī
jab farz adā hotā hai paiġhāmbarī kā
kab phul khilen shaghl chhiDe jama-dari ka
diwanon ko chaska hai isi KHush-KHabari ka
soe the sar-e-sham khuli pichhle pahar aankh
munh dekh ke uTThe hain charagh-e-sahari ka
kuchh apni taraf meri nigahon se bhi dekho
is ruKH se bhi ek bab khule KHud-nigari ka
na-saz hawa-e-par-e-parwaz na ho jae
mausam to gaya KHair se be-baal-o-pari ka
ye chand ye suraj ye andhera ye ujala
munh dekh raha hai safari har safari ka
qaem nahin rahti hain kisi shai pe nigahen
ab koi Thikana hai pareshan-nazari ka
fitrat hi se milti hai 'raza' dad-e-suKHan bhi
jab farz ada hota hai paighambari ka

husn kī fitrat meñ dil-āzāriyāñ
us pe zālim nit-na.ī tayyāriyāñ
muttasil tiflī se āġhāz-e-shabāb
ḳhvāb ke āġhosh meñ bedāriyāñ
soch kar un kī galī meñ jaa.e kaun
be-irāda hotī haiñ tayyāriyāñ
dard-e-dil aur jān-levā pursisheñ
ek bīmārī kī sau bīmāriyāñ
aur dīvāne ko dīvāna banāo
allāh allāh itnī ḳhātir-dāriyāñ
bañdh rahā hai ai 'razā' raḳht-e-safar
ho rahī haiñ kuuch kī tayyāriyāñ
husn ki fitrat mein dil-azariyan
us pe zalim nit-nai tayyariyan
muttasil tifli se aaghaz-e-shabab
KHwab ke aaghosh mein bedariyan
soch kar un ki gali mein jae kaun
be-irada hoti hain tayyariyan
dard-e-dil aur jaan-lewa pursishen
ek bimari ki sau bimariyan
aur diwane ko diwana banao
allah allah itni KHatir-dariyan
bandh raha hai ai 'raza' raKHt-e-safar
ho rahi hain kuch ki tayyariyan

hamīñ ne un kī taraf se manā liyā dil ko
vo karte uzr to ye aur bhī garāñ hotā
samajh to ye ki na samjhe ḳhud apnā rañg-e-junūñ
mizāj ye ki zamāna mizāj-dāñ hotā
bharī bahār ke din haiñ ḳhayāl aa hī gayā
ujaḌ na jāatā to phūloñ meñ āshiyāñ hotā
dimāġh arsh pe hai tere dar kī Thokar se
nasīb hotā jo sajda to maiñ kahāñ hotā
hamin ne un ki taraf se mana liya dil ko
wo karte uzr to ye aur bhi garan hota
samajh to ye ki na samjhe KHud apna rang-e-junun
mizaj ye ki zamana mizaj-dan hota
bhari bahaar ke din hain KHayal aa hi gaya
ujaD na jaata to phulon mein aashiyan hota
dimagh arsh pe hai tere dar ki Thokar se
nasib hota jo sajda to main kahan hota

jo chāhte ho so kahte ho chup rahne kī lazzat kyā jaano
ye rāz-e-mohabbat hai pyāre tum rāz-e-mohabbat kyā jaano
alfāz kahāñ se lā.ūñ chhāle kī Tapak ko samjhā.ūñ
iz.hār-e-mohabbat karte ho ehsās-e-mohabbat kyā jaano
kyā husn kī bhiik bhī hotī hai jab chuTkī chuTkī juḌtī hai
ham ahl-e-ġharaz jāneñ is ko tum sāhab-e-daulat kyā jaano
hai farq baḌā ai jān-e-'razā' dil dene meñ dil lene meñ
ulfat kā ta.alluq jaan ke bhī rishte kī nazākat kyā jaano
jo chahte ho so kahte ho chup rahne ki lazzat kya jaano
ye raaz-e-mohabbat hai pyare tum raaz-e-mohabbat kya jaano
alfaz kahan se laun chhaale ki Tapak ko samjhaun
izhaar-e-mohabbat karte ho ehsas-e-mohabbat kya jaano
kya husn ki bhik bhi hoti hai jab chuTki chuTki juDti hai
hum ahl-e-gharaz jaanen is ko tum sahab-e-daulat kya jaano
hai farq baDa ai jaan-e-'raza' dil dene mein dil lene mein
ulfat ka talluq jaan ke bhi rishte ki nazakat kya jaano

vaqār-e-zabt yahī dil ko dil banā ke rahā
jahāñ se dard uThā thā vahīñ samā ke rahā
mizāj-e-yār tujhe kyoñ vo e.atibār thā shaaq
ye aa.e din kā talavvun jise miTā ke rahā
havā ke ruḳh pe sañbhal kar chalī to thī kashtī
magar vo ruḳh thā ki tūfān hī uThā ke rahā
malāl ko thī ye zid ab tirā ḳhayāl na aa.e
ḳhayāl aa ke rahā aur malāl jā ke rahā
tum apne saath zamāne ko le ke badle ho
'razā' bhī badlā magar paas kyā 'razā' ke rahā
waqar-e-zabt yahi dil ko dil bana ke raha
jahan se dard uTha tha wahin sama ke raha
mizaj-e-yar tujhe kyon wo eatibar tha shaq
ye aae din ka talawwun jise miTa ke raha
hawa ke ruKH pe sanbhal kar chali to thi kashti
magar wo ruKH tha ki tufan hi uTha ke raha
malal ko thi ye zid ab tera KHayal na aae
KHayal aa ke raha aur malal ja ke raha
tum apne sath zamane ko le ke badle ho
'raza' bhi badla magar pas kya 'raza' ke raha

darmāñ milā to dard kā unvāñ badal gayā
aaya samajh meñ dard to darmāñ badal gayā
aisī bhī kyā nigāh-e-mohabbat se dushmanī
phūloñ samet rang-e-gulistāñ badal gayā
sāhil pe lā ke TuuTī huī naav pheñk dī
khā kar taras irāda-e-tūfāñ badal gayā
kāfir banā ke kufr-navāzī bhī chhoḌ dī
īmān le ke dushman-e-īmāñ badal gayā
mahfil meñ vo the aur mohabbat pe guftugū
pahuñchā jo maiñ to baat kā unvāñ badal gayā
āzād kar rahe haiñ ziyārat asiir kī
kis ke qadam se ālam-e-zindāñ badal gayā
tum to badal sake na pareshānī-e-ḳhayāl
ham ko 'razā' ḳhayāl-e-pareshāñ badal gayā
darman mila to dard ka unwan badal gaya
aaya samajh mein dard to darman badal gaya
aisi bhi kya nigah-e-mohabbat se dushmani
phulon samet rang-e-gulistan badal gaya
sahil pe la ke TuTi hui naw phenk di
kha kar taras irada-e-tufan badal gaya
kafir bana ke kufr-nawazi bhi chhoD di
iman le ke dushman-e-iman badal gaya
mahfil mein wo the aur mohabbat pe guftugu
pahuncha jo main to baat ka unwan badal gaya
aazad kar rahe hain ziyarat asir ki
kis ke qadam se aalam-e-zindan badal gaya
tum to badal sake na pareshani-e-KHayal
hum ko 'raza' KHayal-e-pareshan badal gaya

ab ham ko kisī se koī shikva na rahegā
jab tum na rahe koī hamārā na rahegā
duniyā meñ rahe silsila-e-husn mujhe kyā
ai vaqt mirā ahd-e-tamannā na rahegā
shāyad koī had sail-e-tamannā kī ho lekin
dhārā to ye kahtā hai kinārā na rahegā
baiThe the ghanī chhāñv meñ is kī na ḳhabar thī
baḌh jā.egī dhuup aur ye saayā na rahegā
jab dekh ke ḳhush hote the kyā jānte the ham
baḌh jā.egī dhuup aur ye saayā na rahegā
jab dekh ke ḳhush hote the kyā jānte the ham
rah jā.eñgī āñkheñ ye tamāshā na rahegā
samjhā thā na samjhā hai na samjhegā 'razā' kuchh
dīvāna thā dīvāna hai dīvāna rahegā
ab hum ko kisi se koi shikwa na rahega
jab tum na rahe koi hamara na rahega
duniya mein rahe silsila-e-husn mujhe kya
ai waqt mera ahd-e-tamanna na rahega
shayad koi had sail-e-tamanna ki ho lekin
dhaara to ye kahta hai kinara na rahega
baiThe the ghani chhanw mein is ki na KHabar thi
baDh jaegi dhup aur ye saya na rahega
jab dekh ke KHush hote the kya jaante the hum
baDh jaegi dhup aur ye saya na rahega
jab dekh ke KHush hote the kya jaante the hum
rah jaengi aankhen ye tamasha na rahega
samjha tha na samjha hai na samjhega 'raza' kuchh
diwana tha diwana hai diwana rahega

rāt-bhar fasl-e-bahār aane kā sāmāñ honā
sub.h pau phaTte hī hāthoñ meñ girebāñ honā
tum mirā haal na dekho ki mileñgī nazreñ
mujh se dekhā nahīñ jā.egā pashemāñ honā
hijr aur jī ke bahal jaane kī koshish tauba
mushkileñ aur baġhair aap ke āsāñ honā
merī kashtī ko bahar-hāl hai maujoñ se lagāv
ho jo har mauj ko hai shāmil-e-tūfāñ honā
chheḌ dī zulm kī taujīh salāmat rahiye
sharm aa.ī bhī to aaya na pashemāñ honā
apne hī dil meñ khile phuul se kahtā hai 'razā'
tū jahāñ hai use raas aa.e gulistāñ honā
raat-bhar fasl-e-bahaar aane ka saman hona
subh pau phaTte hi hathon mein gireban hona
tum mera haal na dekho ki milengi nazren
mujh se dekha nahin jaega pasheman hona
hijr aur ji ke bahal jaane ki koshish tauba
mushkilen aur baghair aap ke aasan hona
meri kashti ko bahar-haal hai maujon se lagaw
ho jo har mauj ko hai shamil-e-tufan hona
chheD di zulm ki taujih salamat rahiye
sharm aai bhi to aaya na pasheman hona
apne hi dil mein khile phul se kahta hai 'raza'
tu jahan hai use ras aae gulistan hona

qarīb kuchh na milā duur se dhuāñ dekhā
qafas se chhūT ke kyā ḳhuub āshiyāñ dekhā
yahī hai sair faqīroñ kī aur yahī fariyād
zamīñ pe baiTh ga.e sū-e-āsmāñ dekhā
hue tamām jo sajde the duur ke ādāb
yahāñ se aur hai aalam ki āstāñ dekhā
hisār khīñch ke apne hī dil kā baiTh rahe
zamāne-bhar ko mohabbat se bad-gumāñ dekhā
chaman chaman tirī saireñ nazar bahār bahār
chaTak chaTak paḌe ġhunche jahāñ jahāñ dekhā
harīm-e-nāz pe vo rang-o-nūr kī bārish
harīm-e-nāz meñ kyā thā ye phir kahāñ dekhā
'razā' ne dil ko sajā kar tire tasavvur se
jahān-e-husn meñ ik husn-e-do-jahāñ dekhā
qarib kuchh na mila dur se dhuan dekha
qafas se chhuT ke kya KHub aashiyan dekha
yahi hai sair faqiron ki aur yahi fariyaad
zamin pe baiTh gae su-e-asman dekha
hue tamam jo sajde the dur ke aadab
yahan se aur hai aalam ki aastan dekha
hisar khinch ke apne hi dil ka baiTh rahe
zamane-bhar ko mohabbat se bad-guman dekha
chaman chaman teri sairen nazar bahaar bahaar
chaTak chaTak paDe ghunche jahan jahan dekha
harim-e-naz pe wo rang-o-nur ki barish
harim-e-naz mein kya tha ye phir kahan dekha
'raza' ne dil ko saja kar tere tasawwur se
jahan-e-husn mein ek husn-e-do-jahan dekha

raat guzrī phir añdherā chhā gayā
apnā sūraj din chaḌhe gahnā gayā
ham na jaane kaun aalam meñ rahe
vaqt kaaTā jī na bahlāyā gayā
bas yahī thā un ko patthar dil pe naaz
zulm farmā.eñ taras kyoñ aa gayā
ma.arka-ārā hue the husn-o-ishq
biich meñ dil aa gayā maarā gayā
chaudhvīñ ke chāñd vaalī raat meñ
chāñd niklā thā ki bādal chhā gayā
kyā samajh sakte mohabbat kā fareb
yuuñ to samjhe jis qadar samjhā gayā
ham sar-e-rāh-e-vafā sunte rahe
kah gayā apnī sī har aaya gayā
aane vaalā thā añdherā raat kā
shaam hote duur tak saayā gayā
vaz.a-e-ḳhuddārī nibāhī to magar
ai 'razā' dāñtoñ pasīna aa gayā
raat guzri phir andhera chha gaya
apna suraj din chaDhe gahna gaya
hum na jaane kaun aalam mein rahe
waqt kaTa ji na bahlaya gaya
bas yahi tha un ko patthar dil pe naz
zulm farmaen taras kyon aa gaya
marka-ara hue the husn-o-ishq
bich mein dil aa gaya mara gaya
chaudhwin ke chand wali raat mein
chand nikla tha ki baadal chha gaya
kya samajh sakte mohabbat ka fareb
yun to samjhe jis qadar samjha gaya
hum sar-e-rah-e-wafa sunte rahe
kah gaya apni si har aaya gaya
aane wala tha andhera raat ka
sham hote dur tak saya gaya
waza-e-KHuddari nibahi to magar
ai 'raza' danton pasina aa gaya

din hai bhārī ġham-e-furqat ke giraftāroñ par
raat kaTtī hai dahakte hue angāroñ par
husn vāloñ kī ḳhudā.ī hai ḳhudā.ī barham
kis ko rahm aa.e mohabbat ke gunah-gāroñ par
phūñk de barq nasheman ko chamak kar na Darā.e
āñkheñ ab rakkhī nahīñ jaatī haiñ angāroñ par
dil kī qīmat nahīñ koī ki yahī ek hai dil
maiñ ne ḳhud chhoḌ diyā mol ḳharīdāroñ par
āshiqī ko jo gadā.ī se milāyā na 'razā'
to ra.ūnat kā bhī ilzām hai ḳhuddāroñ par
din hai bhaari gham-e-furqat ke giraftaron par
raat kaTti hai dahakte hue angaron par
husn walon ki KHudai hai KHudai barham
kis ko rahm aae mohabbat ke gunah-garon par
phunk de barq nasheman ko chamak kar na Darae
aankhen ab rakkhi nahin jati hain angaron par
dil ki qimat nahin koi ki yahi ek hai dil
main ne KHud chhoD diya mol KHaridaron par
aashiqi ko jo gadai se milaya na 'raza'
to raunat ka bhi ilzam hai KHuddaron par

māyūs ḳhud-ba-ḳhud dil-e-ummīd-vār hai
is gul meñ bū ḳhizāñ kī hai rañg-e-bahār hai
tai ho chukīñ shikast-e-tamannā kī manzileñ
ab is ke baad girya-e-be-iḳhtiyār hai
us bevafā se kar ke vafā mar-miTā 'razā'
ik qissa-e-tavīl kā ye iḳhtisār hai
mayus KHud-ba-KHud dil-e-ummid-war hai
is gul mein bu KHizan ki hai rang-e-bahaar hai
tai ho chukin shikast-e-tamanna ki manzilen
ab is ke baad girya-e-be-iKHtiyar hai
us bewafa se kar ke wafa mar-miTa 'raza'
ek qissa-e-tawil ka ye iKHtisar hai

niyāz-o-nāz kā ye silsila nahīñ jaatā
jafā ko chheḌ ke shauq-e-vafā nahīñ jaatā
khaTak rahī haiñ jo rag rag meñ pairtī phāñseñ
kisī se ek Thikāne rahā nahīñ jaatā
jo aap vaj.h na pūchheñ to ek baat kahūñ
baġhair aap ke mujh se jiyā nahīñ jaatā
ḳhatā muaaf bahut de diyā tumhārā saath
ab apne haal pe mujh se hañsā nahīñ jaatā
ye aur baat hai jab bhī uThā diye jaa.eñ
tumhārī bazm se lekin uThā nahīñ jaatā
ajiib tiir kaleje pe khaa.e baiThā huuñ
ajiib zaḳhm ki jis kā mazā nahīñ jaatā
jahāñ banāte hoñ qismat miTā ke ḳhuddārī
zamāna jaa.e to jaa.e 'razā' nahīñ jaatā
niyaz-o-naz ka ye silsila nahin jata
jafa ko chheD ke shauq-e-wafa nahin jata
khaTak rahi hain jo rag rag mein pairti phansen
kisi se ek Thikane raha nahin jata
jo aap wajh na puchhen to ek baat kahun
baghair aap ke mujh se jiya nahin jata
KHata muaf bahut de diya tumhaara sath
ab apne haal pe mujh se hansa nahin jata
ye aur baat hai jab bhi uTha diye jaen
tumhaari bazm se lekin uTha nahin jata
ajib tir kaleje pe khae baiTha hun
ajib zaKHm ki jis ka maza nahin jata
jahan banate hon qismat miTa ke KHuddari
zamana jae to jae 'raza' nahin jata

aaj yuuñ dil ne un kā naam liyā
jaise girte hue ko thaam liyā
ham ne be-intihā vafā kar ke
be-vafāoñ se intiqām liyā
mujh ko kahnā thā tum se kyā kyā kuchh
tum ne bhī kis nazar se kaam liyā
baat puurī na kar sake un se
jab liyā ahd-e-nā-tamām liyā
jaise pahle kabhī milī hī na thiiñ
un nigāhoñ ne yuuñ salām liyā
vaah zikr-e-habīb kyā kahnā
aah kis be-vafā kā naam liyā
thā to un se gila 'razā' lekin
apne hī dil se intiqām liyā
aaj yun dil ne un ka nam liya
jaise girte hue ko tham liya
hum ne be-intiha wafa kar ke
be-wafaon se intiqam liya
mujh ko kahna tha tum se kya kya kuchh
tum ne bhi kis nazar se kaam liya
baat puri na kar sake un se
jab liya ahd-e-na-tamam liya
jaise pahle kabhi mili hi na thin
un nigahon ne yun salam liya
wah zikr-e-habib kya kahna
aah kis be-wafa ka nam liya
tha to un se gila 'raza' lekin
apne hi dil se intiqam liya

un ke sitam bhī kah nahīñ sakte kisī se ham
ghuT ghuT ke mar rahe haiñ ajab bebasī se ham
yādash-ba-ḳhair dil kā ḳhayāl aa ke rah gayā
is be-dilī meñ jiite haiñ kis be-hisī se ham
jo dil meñ thā vo miltā hai saath apne ḳhaak meñ
tum duur aur kah na sake kuchh kisī se ham
un ke sitam bhi kah nahin sakte kisi se hum
ghuT ghuT ke mar rahe hain ajab bebasi se hum
yaadash-ba-KHair dil ka KHayal aa ke rah gaya
is be-dili mein jite hain kis be-hisi se hum
jo dil mein tha wo milta hai sath apne KHak mein
tum dur aur kah na sake kuchh kisi se hum

qismat meñ ḳhushī jitnī thī huī aur ġham bhī hai jitnā honā hai
ghar phūñk tamāshā dekh chuke ab jañgal jañgal ronā hai
hastī ke bhayānak nazzāre saath apne chale haiñ duniyā se
ye ḳhvāb-e-pareshāñ aur ham ko tā-sub.h-e-qayāmat sonā hai
dam hai ki hai ukhḌā ukhḌā sā aur vo bhī nahīñ aa chukte haiñ
qismat meñ ho marnā yā jiinā ab ho bhī chuke jo honā hai
dil hī to hai āḳhir bhar aayā tum chīñ-ba-jabīñ kyuuñ hote ho
ham tum ko bhalā kuchh kahte haiñ taqdīr kā apnī ronā hai
ġham kaahe kā yaaro mātam kyā badloge nizām-e-ālam kyā
marnā thā 'razā' ko martā hai ye kaahe kā ronā dhonā hai
qismat mein KHushi jitni thi hui aur gham bhi hai jitna hona hai
ghar phunk tamasha dekh chuke ab jangal jangal rona hai
hasti ke bhayanak nazzare sath apne chale hain duniya se
ye KHwab-e-pareshan aur hum ko ta-subh-e-qayamat sona hai
dam hai ki hai ukhDa ukhDa sa aur wo bhi nahin aa chukte hain
qismat mein ho marna ya jina ab ho bhi chuke jo hona hai
dil hi to hai aaKHir bhar aaya tum chin-ba-jabin kyun hote ho
hum tum ko bhala kuchh kahte hain taqdir ka apni rona hai
gham kahe ka yaro matam kya badloge nizam-e-alam kya
marna tha 'raza' ko marta hai ye kahe ka rona dhona hai

soch kyā is kā milā kyā aur kyā matlūb thā
ḳhvāb hī Thahrā tū jitnī der dekhā ḳhuub thā
aag de de kar ba-hadd-e-āshiyāñ ye intiqām
tinkā tinkā kyoñ kisī ko is qadar mahbūb thā
vo nigāhoñ ke payām aur vo payāmoñ kī bahār
dekhiye merī taraf vo bhī zamāna ḳhuub thā
ab to saudā-e-mohabbat hai faqat dīvāngī
varna saudā-e-mohabbat kā bhī ik uslūb thā
kab khulā uqda 'razā' jab kar chuke iz.hār-e-shauq
mudda.ā jaa.ez thā harf-e-mudda.ā ma.ayūb thā
soch kya is ka mila kya aur kya matlub tha
KHwab hi Thahra tu jitni der dekha KHub tha
aag de de kar ba-hadd-e-ashiyan ye intiqam
tinka tinka kyon kisi ko is qadar mahbub tha
wo nigahon ke payam aur wo payamon ki bahaar
dekhiye meri taraf wo bhi zamana KHub tha
ab to sauda-e-mohabbat hai faqat diwangi
warna sauda-e-mohabbat ka bhi ek uslub tha
kab khula uqda 'raza' jab kar chuke izhaar-e-shauq
muddaa jaez tha harf-e-muddaa mayub tha

allāh nazar koī Thikāna nahīñ aatā
aane ko chale aate haiñ jaanā nahīñ aatā
kah duuñ to maze par ye fasāna nahīñ aatā
Thahrūñ to palaT kar ye zamāna nahīñ aatā
yuuñ roz huā karte the be-sāḳhta chakkar
ab aaj bulāyā hai to jaanā nahīñ aatā
tadbīr sī tadbīr duāoñ sī duā.eñ
sab aatā hai taqdīr banānā nahīñ aatā
allah nazar koi Thikana nahin aata
aane ko chale aate hain jaana nahin aata
kah dun to maze par ye fasana nahin aata
Thahrun to palaT kar ye zamana nahin aata
yun roz hua karte the be-saKHta chakkar
ab aaj bulaya hai to jaana nahin aata
tadbir si tadbir duaon si duaen
sab aata hai taqdir banana nahin aata

pahūñchī na dil kī baat hudūd-e-payām tak
baaqī haiñ un pe kitne javāb-e-salām tak
but-ḳhāna-sāz rang-e-zamāna hai kis qadar
chhoḌā na us ne kā'ba-e-ālī-maqām tak
mānūs ho rahe haiñ tirī jalva-gāh se
pahoñche abhī haiñ manzil-e-māh-e-tamām tak
jab tak rahe vo merī nigāhoñ ke sāmne
Thahrī na ek ruḳh se adā-e-ḳhirām tak
dil de ke un ko aap se aise guzar ga.e
jaise ki ham the sirf isī intizām tak
anjām-e-kār shab ke añdhere meñ luT gayā
rakkhā thā kaif-e-sub.h bachā kar jo shaam tak
is tarah kar rahe haiñ 'razā' kā vo tazkira
ḳhālī nahīñ hai tanz se husn-e-kalām tak
pahunchi na dil ki baat hudud-e-payam tak
baqi hain un pe kitne jawab-e-salam tak
but-KHana-saz rang-e-zamana hai kis qadar
chhoDa na us ne ka'ba-e-ali-maqam tak
manus ho rahe hain teri jalwa-gah se
pahonche abhi hain manzil-e-mah-e-tamam tak
jab tak rahe wo meri nigahon ke samne
Thahri na ek ruKH se ada-e-KHiram tak
dil de ke un ko aap se aise guzar gae
jaise ki hum the sirf isi intizam tak
anjam-e-kar shab ke andhere mein luT gaya
rakkha tha kaif-e-subh bacha kar jo sham tak
is tarah kar rahe hain 'raza' ka wo tazkira
KHali nahin hai tanz se husn-e-kalam tak

tarī sūkhe hue hoñToñ pe aa jaane se kyā hogā
bahut tarse haiñ saaqī ek paimāne se kyā hogā
jo āñkheñ dekhtī rahtī haiñ jhuTlāne se kyā hogā
nazar taḌpā rahī hai dil ko bahlāne se kyā hogā
nasheman kī binā rakkhī hai kuchh to soch kar ham ne
chamā-cham bijliyāñ har-sū chamak jaane se kyā hogā
mohabbat ne kahā tayyār kar ke pahlā dīvāna
abhī lākhoñ baneñge ek dīvāne se kyā hogā
hazāroñ inqalāb-e-dard haiñ karvaT se karvaT tak
taḌapte hī raho pahlū badal jaane se kyā hogā
'razā' dekho jo tum un kī taraf se dil meñ kahte the
tabī.at meñ zarā sā inqalāb aane se kyā hogā
tari sukhe hue honTon pe aa jaane se kya hoga
bahut tarse hain saqi ek paimane se kya hoga
jo aankhen dekhti rahti hain jhuTlane se kya hoga
nazar taDpa rahi hai dil ko bahlane se kya hoga
nasheman ki bina rakkhi hai kuchh to soch kar hum ne
chama-cham bijliyan har-su chamak jaane se kya hoga
mohabbat ne kaha tayyar kar ke pahla diwana
abhi lakhon banenge ek diwane se kya hoga
hazaron inqalab-e-dard hain karwaT se karwaT tak
taDapte hi raho pahlu badal jaane se kya hoga
'raza' dekho jo tum un ki taraf se dil mein kahte the
tabiat mein zara sa inqalab aane se kya hoga

ik chaah kī nigāh kā afsāna ban gayā
vo uñgliyāñ uThīñ ki maiñ dīvāna ban gayā
apne hī dil kī baat hai apne kiye kī laaj
kā'ba banā rahā thā maiñ but-ḳhāna ban gayā
allah-re bazm-e-nāz tirī nā-shanāsiyāñ
jis ko kiyā salām vo begāna ban gayā
chupke se un kā naam liyā dil se baat kī
ye kaun sun rahā thā ki afsāna ban gayā
ḳhallāq-e-husn-o-ishq baḌā dil-navāz hai
taḳhlīq-e-sham.a hote hī parvāna ban gayā
duniyā ke taḳht-o-tāj 'razā' Thokaroñ pe haiñ
kyā chiiz apnā ThāTh faqīrāna ban gayā
ek chah ki nigah ka afsana ban gaya
wo ungliyan uThin ki main diwana ban gaya
apne hi dil ki baat hai apne kiye ki laj
ka'ba bana raha tha main but-KHana ban gaya
allah-re bazm-e-naz teri na-shanasiyan
jis ko kiya salam wo begana ban gaya
chupke se un ka nam liya dil se baat ki
ye kaun sun raha tha ki afsana ban gaya
KHallaq-e-husn-o-ishq baDa dil-nawaz hai
taKHliq-e-shama hote hi parwana ban gaya
duniya ke taKHt-o-taj 'raza' Thokaron pe hain
kya chiz apna ThaTh faqirana ban gaya

ba-qadr-e-shauq jo ab un kā aasrā na rahā
ji.e to jaate haiñ jiine kā hausla na rahā
usī ko ham ne manāyā usī ko chheḌeñge
ḳhafā bhī ho ke jo ham se bahut ḳhafā na rahā
ḳhayāl meñ bhī ye aa.e to saañs ruk jaa.e
ki ham se un se mohabbat kā vāsta na rahā
hameñ kuchh un se the shikve magar isī had tak
ki muskurā ke sunā aur koī gila na rahā
ġham-e-firāq zarā sī to aas rahne de
kahīñ mile to kaheñge 'razā' 'razā' na rahā
ba-qadr-e-shauq jo ab un ka aasra na raha
jie to jate hain jine ka hausla na raha
usi ko hum ne manaya usi ko chheDenge
KHafa bhi ho ke jo hum se bahut KHafa na raha
KHayal mein bhi ye aae to sans ruk jae
ki hum se un se mohabbat ka wasta na raha
hamein kuchh un se the shikwe magar isi had tak
ki muskura ke suna aur koi gila na raha
gham-e-firaq zara si to aas rahne de
kahin mile to kahenge 'raza' 'raza' na raha

hai mazāq-e-zinda-dilī yahī isī maslahat ne mazā diyā
na judā ho dil se kasak kabhī vo mizāj-e-dard banā diyā
maiñ abhī kahāñ thā dil-e-hazīñ jo khulī hai aañkh to kuchh nahīñ
mirā farsh-e-ḳhāk to hai vahīñ mujhe arsh-e-ḳhvāb ne kyā diyā
koī haq thā jis kā gila karūñ koī tum se kahne kī baat hai
ki hañsī ḳhushī ke sulūk kā jo rivāj thā vo uThā diyā
mire dard-e-dil kī kise ḳhabar ki ġharīb-e-dil kā payāmbar
vahī rang-e-ruḳh thā kisī qadar jo hañsī meñ sab ne uḌā diyā
hai muġhālta bhī ajiib shai vo na yaad aa.egā tā-ba-ke
jo chhupā ke apne hī zehn meñ ye samajh liyā ki bhulā diyā
rah-o-rasm-e-ishq kī manzileñ vo nazākateñ vo latāfateñ
kabhī lutf āfat-e-jāñ banā kabhī jhiḌkiyoñ ne mazā diyā
vo talavvun-e-dam-e-hosh thā kabhī kuchh bane kabhī kuchh bane
ye junūn-e-ishq kī shaan hai jo banā diyā so banā diyā
ye charāg merī umiid kā ye ghaḌī ghaḌī tirā mashġhala
kabhī duur hī se jalā diyā kabhī paas aa ke bujhā diyā
jo nazar milī to ye soch thā ki savāl aap se kyā karūñ
jo kiyā savāl to soch hai ki javāb aap ne kyā diyā
hai 'razā' ye hasb-e-maqām-e-dil ki payām-e-dil ho ba-nām-e-dil
koī qadr-dān-e-kalām-e-dil kahīñ mil gayā to sunā diyā
hai mazaq-e-zinda-dili yahi isi maslahat ne maza diya
na juda ho dil se kasak kabhi wo mizaj-e-dard bana diya
main abhi kahan tha dil-e-hazin jo khuli hai aankh to kuchh nahin
mera farsh-e-KHak to hai wahin mujhe arsh-e-KHwab ne kya diya
koi haq tha jis ka gila karun koi tum se kahne ki baat hai
ki hansi KHushi ke suluk ka jo riwaj tha wo uTha diya
mere dard-e-dil ki kise KHabar ki gharib-e-dil ka payambar
wahi rang-e-ruKH tha kisi qadar jo hansi mein sab ne uDa diya
hai mughaalta bhi ajib shai wo na yaad aaega ta-ba-ke
jo chhupa ke apne hi zehn mein ye samajh liya ki bhula diya
rah-o-rasm-e-ishq ki manzilen wo nazakaten wo latafaten
kabhi lutf aafat-e-jaan bana kabhi jhiDkiyon ne maza diya
wo talawwun-e-dam-e-hosh tha kabhi kuchh bane kabhi kuchh bane
ye junun-e-ishq ki shan hai jo bana diya so bana diya
ye charag meri umid ka ye ghaDi ghaDi tera mashghala
kabhi dur hi se jala diya kabhi pas aa ke bujha diya
jo nazar mili to ye soch tha ki sawal aap se kya karun
jo kiya sawal to soch hai ki jawab aap ne kya diya
hai 'raza' ye hasb-e-maqam-e-dil ki payam-e-dil ho ba-nam-e-dil
koi qadr-dan-e-kalam-e-dil kahin mil gaya to suna diya

tumhāre naam kā sikka uchhāl saktā huuñ
tumheñ salīqe se maiñ dekh-bhāl saktā huuñ
abhī to sirf bigāḌā hai terī 'ādat ko
maiñ tujh ko ḳhud meñ abhī aur Dhaal saktā huuñ
jo terī zaat se mujh ko mile haiñ ai jānāñ
maiñ un ġhamoñ ko kaleje meñ paal saktā huuñ
mire ḳhudā kī ḳhudā.ī agar navāz de to
samundaroñ meñ bhī rastā nikāl saktā huuñ
maiñ apne 'ahd kā jugnū huuñ dekhnā ik din
baḌe baḌoñ ko maiñ hairat meñ Daal saktā huuñ
agar mile jo ġham-e-rozgār se fursat
to maiñ bhī zehn kā dariyā khañgāl saktā huuñ
paḌegī dhuup jo tum par to abr ban kar ke
tumhāre sar se maiñ sūraj ko Taal saktā huuñ
tumhaare nam ka sikka uchhaal sakta hun
tumhein saliqe se main dekh-bhaal sakta hun
abhi to sirf bigaDa hai teri 'adat ko
main tujh ko KHud mein abhi aur Dhaal sakta hun
jo teri zat se mujh ko mile hain ai jaanan
main un ghamon ko kaleje mein pal sakta hun
mere KHuda ki KHudai agar nawaz de to
samundaron mein bhi rasta nikal sakta hun
main apne 'ahd ka jugnu hun dekhna ek din
baDe baDon ko main hairat mein Dal sakta hun
agar mile jo gham-e-rozgar se fursat
to main bhi zehn ka dariya khangal sakta hun
paDegi dhup jo tum par to abr ban kar ke
tumhaare sar se main suraj ko Tal sakta hun

pahle pahal to mujh ko hichkī aatī thī
baa'd meñ tere naam kī chiTTī aatī thī
baañT liyā karte the donoñ ghar kā dukh
vo bhī daftar thoḌā jaldī aatī thī
kab milnā hai aur kahāñ par milnā hai
copy meñ rakh kar ye parchī aatī thī
ham milte the us se aise mausam meñ
jab sarsoñ ke phuul pe titlī aatī thī
bāġhoñ kī jānib ham dauḌ lagāte the
aam ke mausam meñ jab āñdhī aatī thī
ham bachche bhī kitnā shor machāte the
shaam ko jab bhī gaañv meñ bijlī aatī thī
pahle pahal to mujh ko hichki aati thi
ba'd mein tere nam ki chiTTi aati thi
banT liya karte the donon ghar ka dukh
wo bhi daftar thoDa jaldi aati thi
kab milna hai aur kahan par milna hai
copy mein rakh kar ye parchi aati thi
hum milte the us se aise mausam mein
jab sarson ke phul pe titli aati thi
baghon ki jaanib hum dauD lagate the
aam ke mausam mein jab aandhi aati thi
hum bachche bhi kitna shor machate the
sham ko jab bhi ganw mein bijli aati thi

bhale hī der se tum se kiyā iz.hār shahzādī
magar bachpan se karte haiñ tumhīñ se pyaar shahzādī
kahānī meñ kahānī-kār ne sau rang Daale haiñ
magar is meñ hai sab se qīmtī kirdār shahzādī
nahīñ aatā tumhārā ab koī message ki kaise ho
kahāñ itnī busy rahne lagī ho yaar shahzādī
mirī tasvīr ko tum chūmtī ho be-ḳhayālī meñ
nazar aane lage haiñ 'ishq ke āsār shahzādī
tirī sāñsoñ kī lai meñ jab talak shāmil mirī lai hai
tumhārā kaun ho saktā hai dā’vedār shahzādī
bhale hi der se tum se kiya izhaar shahzadi
magar bachpan se karte hain tumhin se pyar shahzadi
kahani mein kahani-kar ne sau rang Dale hain
magar is mein hai sab se qimti kirdar shahzadi
nahin aata tumhaara ab koi message ki kaise ho
kahan itni busy rahne lagi ho yar shahzadi
meri taswir ko tum chumti ho be-KHayali mein
nazar aane lage hain 'ishq ke aasar shahzadi
teri sanson ki lai mein jab talak shamil meri lai hai
tumhaara kaun ho sakta hai da’wedar shahzadi

agar vo chāhne kā man banātā
qasam se maiñ use dul.han banātā
jhaTak ke zulf añgḌā.ī vo letī
idhar maiñ jhūmtā sāvan banātā
banātā maiñ agar tasvīr terī
surāhī kī tarah gardan banātā
kisī patthar ko pahle kartā mūrat
phir us ke vāste dhaḌkan banātā
banā letā maiñ ḳhud ko raam lekin
ye duvidhā thī kise laxman banātā
jahāñ par ham mohabbat baañT sakte
ḳhudā aisā koī upvan banātā
agar wo chahne ka man banata
qasam se main use dulhan banata
jhaTak ke zulf angDai wo leti
idhar main jhumta sawan banata
banata main agar taswir teri
surahi ki tarah gardan banata
kisi patthar ko pahle karta murat
phir us ke waste dhaDkan banata
bana leta main KHud ko ram lekin
ye duwidha thi kise laxman banata
jahan par hum mohabbat banT sakte
KHuda aisa koi upwan banata

jin bātoñ ko kahnā mushkil hotā hai
un bātoñ ko sahnā mushkil hotā hai
is duniyā meñ rah kar ham ne ye jaanā
is duniyā meñ rahnā mushkil hotā hai
jis dhārā meñ bahnā sab se āsāñ ho
us dhārā meñ bahnā mushkil hotā hai
us ke saath hameñ āsānī hai kitnī
us se ye bhī kahnā mushkil hotā hai
us ke ta.ane us ke ta.ane hote haiñ
mushkil se bhī sahnā mushkil hotā hai
vo sab bāteñ jo tum aksar kahtī ho
un bātoñ kā sahnā mushkil hotā hai
vo bāteñ jo kahne meñ āsān lageñ
un bātoñ kā kahnā mushkil hotā hai
maazī kī yādeñ bhī aisā sūraj haiñ
jis sūraj kā gahnā mushkil hotā hai
maiñ apnī duniyā kā aisā sūraj huuñ
jis sūraj kā gahnā mushkil hotā hai
lagtī hai ye bahr bahut āsān magar
is meñ ġhazleñ kahnā mushkil hotā hai
jin baaton ko kahna mushkil hota hai
un baaton ko sahna mushkil hota hai
is duniya mein rah kar hum ne ye jaana
is duniya mein rahna mushkil hota hai
jis dhaara mein bahna sab se aasan ho
us dhaara mein bahna mushkil hota hai
us ke sath hamein aasani hai kitni
us se ye bhi kahna mushkil hota hai
us ke tane us ke tane hote hain
mushkil se bhi sahna mushkil hota hai
wo sab baaten jo tum aksar kahti ho
un baaton ka sahna mushkil hota hai
wo baaten jo kahne mein aasan lagen
un baaton ka kahna mushkil hota hai
mazi ki yaaden bhi aisa suraj hain
jis suraj ka gahna mushkil hota hai
main apni duniya ka aisa suraj hun
jis suraj ka gahna mushkil hota hai
lagti hai ye bahr bahut aasan magar
is mein ghazlen kahna mushkil hota hai

dhaḌakte saañs lete rukte chalte maiñ ne dekhā hai
koī to hai jise apne meñ palte maiñ ne dekhā hai
tumhāre ḳhuun se merī ragoñ meñ ḳhvāb raushan hai
tumhārī ādatoñ meñ ḳhud ko Dhalte maiñ ne dekhā hai
na jaane kaun hai jo ḳhvāb meñ āvāz detā hai
ḳhud apne-āp ko nīñdoñ meñ chalte maiñ ne dekhā hai
merī ḳhāmoshiyoñ meñ tairtī haiñ terī āvāzeñ
tire siine meñ apnā dil machalte maiñ ne dekhā hai
badal jā.egā sab kuchh bādaloñ se dhuup chaTḳhegī
bujhī āñkhoñ meñ koī ḳhvāb jalte maiñ ne dekhā hai
mujhe mālūm hai un kī duā.eñ saath chaltī haiñ
safar kī mushkiloñ ko haath malte maiñ ne dekhā hai
dhaDakte sans lete rukte chalte main ne dekha hai
koi to hai jise apne mein palte main ne dekha hai
tumhaare KHun se meri ragon mein KHwab raushan hai
tumhaari aadaton mein KHud ko Dhalte main ne dekha hai
na jaane kaun hai jo KHwab mein aawaz deta hai
KHud apne-ap ko nindon mein chalte main ne dekha hai
meri KHamoshiyon mein tairti hain teri aawazen
tere sine mein apna dil machalte main ne dekha hai
badal jaega sab kuchh baadalon se dhup chaTKHegi
bujhi aankhon mein koi KHwab jalte main ne dekha hai
mujhe malum hai un ki duaen sath chalti hain
safar ki mushkilon ko hath malte main ne dekha hai

Thiik huā jo bik ga.e sainik muTThī bhar dīnāroñ meñ
vaise bhī to zañg lagā thā pushtainī hathiyāroñ meñ
sard nasoñ meñ chalte chalte garm lahū jab barf huā
chaar paḌosī jism uThā kar jhoñk aa.e añgāroñ meñ
khetoñ ko muTThī meñ bharnā ab tak siikh nahīñ paayā
yuuñ to merā jīvan biitā sāmantī ayyāroñ meñ
kaise us ke chāl-chalan meñ añgrezī andāz na ho
āḳhir us ne sāñseñ liiñ haiñ pachchhim ke darbāroñ meñ
nazdīkī aksar duurī kā kāran bhī ban jaatī hai
soch-samajh kar ghulnā-milnā apne rishte-dāroñ meñ
chāñd agar puurā chamke to us ke daaġh khaTakte haiñ
ek na ek burā.ī tai hai saare izzat-dāroñ meñ
Thik hua jo bik gae sainik muTThi bhar dinaron mein
waise bhi to zang laga tha pushtaini hathiyaron mein
sard nason mein chalte chalte garm lahu jab barf hua
chaar paDosi jism uTha kar jhonk aae angaron mein
kheton ko muTThi mein bharna ab tak sikh nahin paya
yun to mera jiwan bita samanti ayyaron mein
kaise us ke chaal-chalan mein angrezi andaz na ho
aaKHir us ne sansen lin hain pachchhim ke darbaron mein
nazdiki aksar duri ka karan bhi ban jati hai
soch-samajh kar ghulna-milna apne rishte-daron mein
chand agar pura chamke to us ke dagh khaTakte hain
ek na ek burai tai hai sare izzat-daron mein

ye sochnā ġhalat hai ki tum par nazar nahīñ
masrūf ham bahut haiñ magar be-ḳhabar nahīñ
ab to ḳhud apne ḳhuun ne bhī saaf kah diyā
maiñ aap kā rahūñgā magar 'umr bhar nahīñ
aa hī ga.e haiñ ḳhvāb to phir jā.eñge kahāñ
āñkhoñ se aage un kī koī rahguzar nahīñ
kitnā ji.eñ kahāñ se ji.eñ aur kis liye
ye iḳhtiyār ham pe hai taqdīr par nahīñ
maazī kī raakh ulTīñ to chingāriyāñ milīñ
be-shak kisī ko chāho magar is qadar nahīñ
ye sochna ghalat hai ki tum par nazar nahin
masruf hum bahut hain magar be-KHabar nahin
ab to KHud apne KHun ne bhi saf kah diya
main aap ka rahunga magar 'umr bhar nahin
aa hi gae hain KHwab to phir jaenge kahan
aankhon se aage un ki koi rahguzar nahin
kitna jien kahan se jien aur kis liye
ye iKHtiyar hum pe hai taqdir par nahin
mazi ki rakh ulTin to chingariyan milin
be-shak kisi ko chaho magar is qadar nahin

tū vafā kar ke bhuul jā mujh ko
ab zarā yuuñ bhī aazmā mujh ko
ye zamāna burā nahīñ hai magar
apnī nazroñ se dekhnā mujh ko
be-sadā kāġhazoñ meñ aag lagā
aaj kī raat gungunā mujh ko
tujh ko kis kis meñ DhūñDhtā āḳhir
tū bhī kis kis se māñgtā mujh ko
ab kisī aur kā pujārī hai
jis ne maanā thā devtā mujh ko
tu wafa kar ke bhul ja mujh ko
ab zara yun bhi aazma mujh ko
ye zamana bura nahin hai magar
apni nazron se dekhna mujh ko
be-sada kaghazon mein aag laga
aaj ki raat gunguna mujh ko
tujh ko kis kis mein DhunDhta aaKHir
tu bhi kis kis se mangta mujh ko
ab kisi aur ka pujari hai
jis ne mana tha dewta mujh ko

ghar kī buniyādeñ dīvāreñ bām-o-dar the baabū jī
sab ko bāñdh ke rakhne vaalā ḳhaas hunar the baabū jī
tiin mohalloñ meñ un jaisī qad kāThī kā koī na thā
achchhe-ḳhāse ūñche puure qad-āvar the baabū jī
ab to us suune māthe par kore-pan kī chādar hai
ammā jī kī saarī saj-dhaj sab zevar the baabū jī
bhītar se ḳhālis jazbātī aur uupar se TheTh pitā
alag anūThā anbūjhā sā ik tevar the baabū jī
kabhī baḌā sā hāth-ḳharch the kabhī hathelī kī sūjan
mere man kā aadhā sāhas aadhā Dar the baabū jī
ghar ki buniyaaden diwaren baam-o-dar the babu ji
sab ko bandh ke rakhne wala KHas hunar the babu ji
tin mohallon mein un jaisi qad kaThi ka koi na tha
achchhe-KHase unche pure qad-awar the babu ji
ab to us sune mathe par kore-pan ki chadar hai
amma ji ki sari saj-dhaj sab zewar the babu ji
bhitar se KHalis jazbaati aur upar se TheTh pita
alag anuTha anbujha sa ek tewar the babu ji
kabhi baDa sa hath-KHarch the kabhi hatheli ki sujan
mere man ka aadha sahas aadha Dar the babu ji

kisī aur ne to bunā nahīñ mirā āsmāñ mirā āsmāñ
tire āsmāñ se judā nahīñ mirā āsmāñ mirā āsmāñ
ye zamīn merī zamīn hai ye jahān merā jahān hai
kisī dūsre se milā nahīñ mirā āsmāñ mirā āsmāñ
kahīñ dhuup hai kahīñ chāñdnī kahīñ rañg hai kahīñ raushnī
kahīñ āñ.suoñ se dhulā nahīñ mirā āsmāñ mirā āsmāñ
use chhū sakūñ ye junūn hai merī ruuh ko ye sukūn hai
yahāñ kab kisī kā huā nahīñ mirā āsmāñ mirā āsmāñ
girīñ bijliyāñ merī raah par ka.ī āñdhiyāñ bhī chalīñ magar
kabhī bādaloñ sā jhukā nahīñ mirā āsmāñ mirā āsmāñ
kisi aur ne to buna nahin mera aasman mera aasman
tere aasman se juda nahin mera aasman mera aasman
ye zamin meri zamin hai ye jahan mera jahan hai
kisi dusre se mila nahin mera aasman mera aasman
kahin dhup hai kahin chandni kahin rang hai kahin raushni
kahin aansuon se dhula nahin mera aasman mera aasman
use chhu sakun ye junun hai meri ruh ko ye sukun hai
yahan kab kisi ka hua nahin mera aasman mera aasman
girin bijliyan meri rah par kai aandhiyan bhi chalin magar
kabhi baadalon sa jhuka nahin mera aasman mera aasman

manzil pe dhyān ham ne zarā bhī agar diyā
ākāsh ne Dagar ko ujāloñ se bhar diyā
rukne kī bhuul haar kā kāran na ban sakī
chalne kī dhun ne raah ko āsān kar diyā
paanī ke bulbuloñ kā safar jānte hue
tohfe meñ dil na denā thā ham ne magar diyā
pīpal kī chhāñv bujh ga.ī tālāb saḌ ga.e
kis ne ye mere gaañv pe ehsān kar diyā
ghar khet gaa.e bail raqam ab kahāñ rahe
jo kuchh thā sab nikāl ke fasloñ meñ bhar diyā
manDī ne luuT liiñ javāñ-fasleñ kisān kī
qarze ne ḳhud-kushī kī taraf dhyān kar diyā
manzil pe dhyan hum ne zara bhi agar diya
aakash ne Dagar ko ujalon se bhar diya
rukne ki bhul haar ka karan na ban saki
chalne ki dhun ne rah ko aasan kar diya
pani ke bulbulon ka safar jaante hue
tohfe mein dil na dena tha hum ne magar diya
pipal ki chhanw bujh gai talab saD gae
kis ne ye mere ganw pe ehsan kar diya
ghar khet gae bail raqam ab kahan rahe
jo kuchh tha sab nikal ke faslon mein bhar diya
manDi ne luT lin jawan-faslen kisan ki
qarze ne KHud-kushi ki taraf dhyan kar diya

vahī āñgan vahī khiḌkī vahī dar yaad aatā hai
akelā jab bhī hotā huuñ mujhe ghar yaad aatā hai
mirī be-sāḳhta hichkī mujhe khul kar batātī hai
tire apnoñ ko gaaoñ meñ to aksar yaad aatā hai
jo apne paas hoñ un kī koī qīmat nahīñ hotī
hamāre bhaa.ī ko hī lo bichhaḌ kar yaad aatā hai
saphaltā ke safar meñ to kahāñ fursat ki kuchh socheñ
magar jab choT lagtī hai muqaddar yaad aatā hai
may aur june kī garmī badan se jab Tapaktī hai
november yaad aatā hai december yaad aatā hai
wahi aangan wahi khiDki wahi dar yaad aata hai
akela jab bhi hota hun mujhe ghar yaad aata hai
meri be-saKHta hichki mujhe khul kar batati hai
tere apnon ko gaon mein to aksar yaad aata hai
jo apne pas hon un ki koi qimat nahin hoti
hamare bhai ko hi lo bichhaD kar yaad aata hai
saphalta ke safar mein to kahan fursat ki kuchh sochen
magar jab choT lagti hai muqaddar yaad aata hai
may aur june ki garmi badan se jab Tapakti hai
nowember yaad aata hai december yaad aata hai

mujhe sire se pakaḌ kar udheḌ detī hai
maiñ ek jhuuT vo sachche subūt jaisī hai
maiñ roz roz tabassum meñ chhuptā phirtā huuñ
udāsī hai ki mujhe roz DhūñDh letī hai
zarūr kuchh to banā.egī zindagī mujh ko
qadam qadam pe mirā imtihān letī hai
jo ek phuul khilā hai sahar kī palkoñ par
tumhāre jism kī ḳhushbū usī ke jaisī hai
vo raushnī jo sitāroñ kā ḳhaas zevar hai
amiiq āñkhoñ meñ aksar dikhā.ī detī hai
mujhe sire se pakaD kar udheD deti hai
main ek jhuT wo sachche subut jaisi hai
main roz roz tabassum mein chhupta phirta hun
udasi hai ki mujhe roz DhunDh leti hai
zarur kuchh to banaegi zindagi mujh ko
qadam qadam pe mera imtihan leti hai
jo ek phul khila hai sahar ki palkon par
tumhaare jism ki KHushbu usi ke jaisi hai
wo raushni jo sitaron ka KHas zewar hai
amiq aankhon mein aksar dikhai deti hai

har baar huā hai jo vahī to nahīñ hogā
Dar jis kā satātā hai abhī to nahīñ hogā
duniyā ko chalo parkheñ na.e dost banā.eñ
har shaḳhs zamāne meñ vahī to nahīñ hogā
vo shaḳhs baḌā hai to ġhalat ho nahīñ saktā
duniyā ko bharosa ye abhī to nahīñ hogā
hai us kā ishāra bhī samajhne kī zarūrat
hogā to kabhī hogā abhī to nahīñ hogā
do-chār gaḌe murde ukhāḌeñge kisī roz
har baar nayā jhagḌā kabhī to nahīñ hogā
kuchh aur bhī ho saktā hai taqrīr kā matlab
jo aap ne samjhā hai vahī to nahīñ hogā
har baar zamāne kā sitam hogā mujhī par
haañ maiñ hī badal jā.ūñ kabhī to nahīñ hogā
har bar hua hai jo wahi to nahin hoga
Dar jis ka satata hai abhi to nahin hoga
duniya ko chalo parkhen nae dost banaen
har shaKHs zamane mein wahi to nahin hoga
wo shaKHs baDa hai to ghalat ho nahin sakta
duniya ko bharosa ye abhi to nahin hoga
hai us ka ishaara bhi samajhne ki zarurat
hoga to kabhi hoga abhi to nahin hoga
do-chaar gaDe murde ukhaDenge kisi roz
har bar naya jhagDa kabhi to nahin hoga
kuchh aur bhi ho sakta hai taqrir ka matlab
jo aap ne samjha hai wahi to nahin hoga
har bar zamane ka sitam hoga mujhi par
han main hi badal jaun kabhi to nahin hoga

ye aur baat duur rahe manziloñ se ham
bach kar chale hamesha magar qāfiloñ se ham
hone ko phir shikār na.ī uljhanoñ se ham
milte haiñ roz apne ka.ī dostoñ se ham
barsoñ fareb khāte rahe dūsroñ se ham
apnī samajh meñ aa.e baḌī mushkiloñ se ham
manzil kī hai talab to hameñ saath le chalo
vāqif haiñ ḳhuub raah kī bārīkiyoñ se ham
jin ke paroñ se sub.h kī ḳhushbū ke rañg haiñ
bachpan udhār laa.e haiñ un titliyoñ se ham
guzre hamāre ghar kī kisī rahguzar se vo
parde haTā.e dekheñ unheñ khiḌkiyoñ se ham
ab to hamāre beach kabhī dūriyāñ bhī hoñ
tañg aa ga.e haiñ roz kī nazdīkiyoñ se ham
jab bhī kahā ki yaad hamārī kahāñ unheñ
pakḌe ga.e haiñ Thiik tabhī hichkiyoñ se ham
ye aur baat dur rahe manzilon se hum
bach kar chale hamesha magar qafilon se hum
hone ko phir shikar nai uljhanon se hum
milte hain roz apne kai doston se hum
barson fareb khate rahe dusron se hum
apni samajh mein aae baDi mushkilon se hum
manzil ki hai talab to hamein sath le chalo
waqif hain KHub rah ki barikiyon se hum
jin ke paron se subh ki KHushbu ke rang hain
bachpan udhaar lae hain un titliyon se hum
guzre hamare ghar ki kisi rahguzar se wo
parde haTae dekhen unhen khiDkiyon se hum
ab to hamare beach kabhi duriyan bhi hon
tang aa gae hain roz ki nazdikiyon se hum
jab bhi kaha ki yaad hamari kahan unhen
pakDe gae hain Thik tabhi hichkiyon se hum

jhilmilāte hue din-rāt hamāre le kar
kaun aayā hai hathelī pe sitāre le kar
ham use āñkhoñ kī dehrī nahīñ chaḌhne dete
niiñd aatī na agar ḳhvāb tumhāre le kar
raat laa.ī hai sitāroñ se sajī qindīleñ
sar-nigūñ din hai dhanak vaale nazāre le kar
ek ummīd baḌī duur talak jaatī hai
terī āvāz ke ḳhāmosh ishāre le kar
raat shabnam se bhigo detī hai chehrā chehrā
din chalā aatā hai āñkhoñ meñ sharāre le kar
ek din us ne mujhe paak nazar se chūmā
umr-bhar chalnā paḌā mujh ko sahāre le kar
jhilmilate hue din-raat hamare le kar
kaun aaya hai hatheli pe sitare le kar
hum use aankhon ki dehri nahin chaDhne dete
nind aati na agar KHwab tumhaare le kar
raat lai hai sitaron se saji qindilen
sar-nigun din hai dhanak wale nazare le kar
ek ummid baDi dur talak jati hai
teri aawaz ke KHamosh ishaare le kar
raat shabnam se bhigo deti hai chehra chehra
din chala aata hai aankhon mein sharare le kar
ek din us ne mujhe pak nazar se chuma
umr-bhar chalna paDa mujh ko sahaare le kar

roz ḳhvāboñ meñ aa ke chal dūñgā
terī nīñdoñ meñ yuuñ ḳhalal dūñgā
maiñ na.ī shaam kī alāmat huuñ
ḳhaak sūraj ke muñh pe mal dūñgā
ab nayā pairahan zarūrī hai
ye badan shaam tak badal dūñgā
apnā ehsās chhoḌ jā.ūñgā
terī tanhā.ī le ke chal dūñgā
tum mujhe roz chiTThiyāñ likhnā
maiñ tumheñ roz ik ġhazal dūñgā
roz KHwabon mein aa ke chal dunga
teri nindon mein yun KHalal dunga
main nai sham ki alamat hun
KHak suraj ke munh pe mal dunga
ab naya pairahan zaruri hai
ye badan sham tak badal dunga
apna ehsas chhoD jaunga
teri tanhai le ke chal dunga
tum mujhe roz chiTThiyan likhna
main tumhein roz ek ghazal dunga

jab bhī taqdīr kā halkā sā ishāra hogā
āsmāñ par kahīñ merā bhī sitāra hogā
dushmanī niiñd se kar ke huuñ pashemānī meñ
kis tarah ab mire ḳhvāboñ kā guzāra hogā
muntazir jis ke liye ham haiñ ka.ī sadiyoñ se
jaane kis daur meñ vo shaḳhs hamārā hogā
maiñ ne palkoñ ko chamakte hue dekhā hai abhī
aaj āñkhoñ meñ koī ḳhvāb tumhārā hogā
dil parastār nahīñ apnā pujārī bhī nahīñ
devtā koī bhalā kaise hamārā hogā
tez-rau apne qadam ho ga.e patthar kaise
kaun hai kis ne mujhe aise pukārā hogā
jab bhi taqdir ka halka sa ishaara hoga
aasman par kahin mera bhi sitara hoga
dushmani nind se kar ke hun pashemani mein
kis tarah ab mere KHwabon ka guzara hoga
muntazir jis ke liye hum hain kai sadiyon se
jaane kis daur mein wo shaKHs hamara hoga
main ne palkon ko chamakte hue dekha hai abhi
aaj aankhon mein koi KHwab tumhaara hoga
dil parastar nahin apna pujari bhi nahin
dewta koi bhala kaise hamara hoga
tez-rau apne qadam ho gae patthar kaise
kaun hai kis ne mujhe aise pukara hoga

ye aur baat duur rahe manziloñ se ham
bach kar chale hamesha magar qāfiloñ se ham
hone ko phir shikār na.ī uljhanoñ se ham
milte haiñ roz apne ka.ī dostoñ se ham
barsoñ fareb khāte rahe dūsroñ se ham
apnī samajh meñ aa.e baḌī mushkiloñ se ham
manzil kī hai talab to hameñ saath le chalo
vāqif haiñ ḳhuub raah kī bārīkiyoñ se ham
jin ke paroñ pe sub.h kī ḳhushbū ke rañg haiñ
bachpan udhār laa.e haiñ un titliyoñ se ham
kuchh to hamāre beach kabhī dūriyāñ bhī hoñ
tañg aa ga.e haiñ roz kī nazdīkiyoñ se ham
guzreñ hamāre ghar kī kisī rahguzar se vo
parde haTā.eñ dekheñ unheñ khiḌkiyoñ se ham
jab bhī kahā ki yaad hamārī kahāñ unheñ
pakḌe ga.e haiñ Thiik tabhī hichkiyoñ se ham
ye aur baat dur rahe manzilon se hum
bach kar chale hamesha magar qafilon se hum
hone ko phir shikar nai uljhanon se hum
milte hain roz apne kai doston se hum
barson fareb khate rahe dusron se hum
apni samajh mein aae baDi mushkilon se hum
manzil ki hai talab to hamein sath le chalo
waqif hain KHub rah ki barikiyon se hum
jin ke paron pe subh ki KHushbu ke rang hain
bachpan udhaar lae hain un titliyon se hum
kuchh to hamare beach kabhi duriyan bhi hon
tang aa gae hain roz ki nazdikiyon se hum
guzren hamare ghar ki kisi rahguzar se wo
parde haTaen dekhen unhen khiDkiyon se hum
jab bhi kaha ki yaad hamari kahan unhen
pakDe gae hain Thik tabhi hichkiyon se hum

tumhāre paas aate haiñ to sāñseñ bhiig jaatī haiñ
mohabbat itnī miltī hai ki āñkheñ bhiig jaatī haiñ
tabassum itr jaisā hai hañsī barsāt jaisī hai
vo jab bhī baat kartī hai to bāteñ bhiig jaatī haiñ
tumhārī yaad se dil meñ ujālā hone lagtā hai
tumheñ jab gungunātā huuñ to rāteñ bhiig jaatī haiñ
zamīñ kī god bhartī hai to qudrat bhī chahaktī hai
na.e pattoñ kī aahaT se bhī shāḳheñ bhiig jaatī haiñ
tire ehsās kī ḳhushbū hamesha taaza rahtī hai
tirī rahmat kī bārish se murādeñ bhiig jaatī haiñ
tumhaare pas aate hain to sansen bhig jati hain
mohabbat itni milti hai ki aankhen bhig jati hain
tabassum itr jaisa hai hansi barsat jaisi hai
wo jab bhi baat karti hai to baaten bhig jati hain
tumhaari yaad se dil mein ujala hone lagta hai
tumhein jab gungunata hun to raaten bhig jati hain
zamin ki god bharti hai to qudrat bhi chahakti hai
nae patton ki aahaT se bhi shaKHen bhig jati hain
tere ehsas ki KHushbu hamesha taza rahti hai
teri rahmat ki barish se muraden bhig jati hain

agar safar meñ mire saath merā yaar chale
tavāf kartā huā mausam-e-bahār chale
lagā ke vaqt ko Thokar jo ḳhāksār chale
yaqīñ ke qāfile hamrāh be-shumār chale
navāznā hai to phir is tarah navāz mujhe
ki mere baa'd mirā zikr baar baar chale
ye jism kyā hai koī pairahan udhār kā hai
yahīñ sañbhāl ke pahnā yahīñ utaar chale
ye jugnuoñ se bharā āsmāñ jahāñ tak hai
vahāñ talak tirī nazroñ kā iqtidār chale
yahī to ek tamannā hai is musāfir kī
jo tum nahīñ to safar meñ tumhārā pyaar chale
agar safar mein mere sath mera yar chale
tawaf karta hua mausam-e-bahaar chale
laga ke waqt ko Thokar jo KHaksar chale
yaqin ke qafile hamrah be-shumar chale
nawazna hai to phir is tarah nawaz mujhe
ki mere ba'd mera zikr bar bar chale
ye jism kya hai koi pairahan udhaar ka hai
yahin sanbhaal ke pahna yahin utar chale
ye jugnuon se bhara aasman jahan tak hai
wahan talak teri nazron ka iqtidar chale
yahi to ek tamanna hai is musafir ki
jo tum nahin to safar mein tumhaara pyar chale

hamesha zindagī kī har kamī ko jiite rahte haiñ
jise ham jī nahīñ paa.e usī ko jiite rahte haiñ
hamāre dukh kī bārish ko koī dāman nahīñ miltā
hamārī aañkh ke bādal namī ko jiite rahte haiñ
kisī ke saath haiñ rasmeñ kisī ke saath haiñ qasmeñ
kisī ke saath jiinā hai kisī ko jiite rahte haiñ
hameñ ma.alūm hai ik din bharosa TuuT jā.egā
magar phir bhī sarāboñ meñ nadī ko jiite rahte haiñ
hamāre saath chaltī hai tumhāre pyaar kī ḳhushbū
lagā.ī thī jo tum ne us lagī ko jiite rahte haiñ
chahakte ghar mahakte khet aur vo gaañv kī galiyāñ
jinheñ ham chhoḌ aa.e un sabhī ko jiite rahte hai
ḳhudā ke nām-levā ham bhī haiñ tum bhī ho aur vo bhī
magar afsos sab apnī ḳhudī ko jiite rahte haiñ
hamesha zindagi ki har kami ko jite rahte hain
jise hum ji nahin pae usi ko jite rahte hain
hamare dukh ki barish ko koi daman nahin milta
hamari aankh ke baadal nami ko jite rahte hain
kisi ke sath hain rasmen kisi ke sath hain qasmen
kisi ke sath jina hai kisi ko jite rahte hain
hamein malum hai ek din bharosa TuT jaega
magar phir bhi sarabon mein nadi ko jite rahte hain
hamare sath chalti hai tumhaare pyar ki KHushbu
lagai thi jo tum ne us lagi ko jite rahte hain
chahakte ghar mahakte khet aur wo ganw ki galiyan
jinhen hum chhoD aae un sabhi ko jite rahte hai
KHuda ke nam-lewa hum bhi hain tum bhi ho aur wo bhi
magar afsos sab apni KHudi ko jite rahte hain

dhuup huī to āñchal ban kar kone kone chhā.ī ammāñ
saare ghar kā shor-sharāba sūnā-pan tanhā.ī ammāñ
saare rishte jeTh-dopahrī garm havā ātish añgāre
jharnā dariyā jhiil samundar bhīnī sī purvā.ī ammāñ
us ne ḳhud ko kho kar mujh meñ ek nayā ākār liyā hai
dhartī ambar aag havā jal jaisī hī sachchā.ī ammāñ
ghar meñ jhīne rishte maiñ ne lākhoñ baar udhaḌte dekhe
chupke chupke kar detī hai jaane kab turpāī ammāñ
bābū-jī guzre aapas meñ sab chīzeñ taqsīm huiiñ tab
maiñ ghar meñ sab se chhoTā thā mere hisse aa.ī ammāñ
dhup hui to aanchal ban kar kone kone chhai amman
sare ghar ka shor-sharaba suna-pan tanhai amman
sare rishte jeTh-dopahri garm hawa aatish angare
jharna dariya jhil samundar bhini si purwai amman
us ne KHud ko kho kar mujh mein ek naya aakar liya hai
dharti ambar aag hawa jal jaisi hi sachchai amman
ghar mein jhine rishte main ne lakhon bar udhaDte dekhe
chupke chupke kar deti hai jaane kab turpai amman
babu-ji guzre aapas mein sab chizen taqsim huin tab
main ghar mein sab se chhoTa tha mere hisse aai amman

nazar meñ ek bhī chehra nahīñ charāġhoñ kā
ġhubār hai mirī āñkhoñ meñ kin ujāloñ kā
chaTān hai tirā paikar to aañkh nam kyoñ hai
javāb DhūñDhtā rahtā huuñ in savāloñ kā
fazā meñ āñdhiyāñ is zor se chalī haiñ ki ab
parind bhuul ga.e rāsta uḌānoñ kā
hai aaj bhī mire pahlū meñ ik ajiib ḳhalish
ye iktisāb-e-karam hai tumhārī bāñhoñ kā
nazar mein ek bhi chehra nahin charaghon ka
ghubar hai meri aankhon mein kin ujalon ka
chaTan hai tera paikar to aankh nam kyon hai
jawab DhunDhta rahta hun in sawalon ka
faza mein aandhiyan is zor se chali hain ki ab
parind bhul gae rasta uDanon ka
hai aaj bhi mere pahlu mein ek ajib KHalish
ye iktisab-e-karam hai tumhaari banhon ka

basāratoñ ko rah-e-shauq meñ gañvā dekhā
tujhe na dekhā magar haañ ye hādisa dekhā
vajūd sauñp ke sab kuchh bachā liyā ham ne
na aañkh meñ koī aañsū na sāneha dekhā
kitāb-e-zīst bhī apnī nahīñ rahī ki yahāñ
har ik varaq pe nayā ek hāshiya dekhā
ḳhilāf-e-mauj samundar-shanās bah nikle
maiñ jis taraf gayā tūfān hī uThā dekhā
basaraton ko rah-e-shauq mein ganwa dekha
tujhe na dekha magar han ye hadisa dekha
wajud saunp ke sab kuchh bacha liya hum ne
na aankh mein koi aansu na saneha dekha
kitab-e-zist bhi apni nahin rahi ki yahan
har ek waraq pe naya ek hashiya dekha
KHilaf-e-mauj samundar-shanas bah nikle
main jis taraf gaya tufan hi uTha dekha

ashk umDeñ to unheñ palkoñ pe rokā jaa.e
kyoñ ye pindār-e-vafā sūrat-e-girya jaa.e
jab se dekhe haiñ tirī āñkhoñ ke sāgar ham ne
ik na.ī aarzū ubhrī hai ki Duubā jaa.e
maiñ samā.at meñ sameTe huuñ hazāroñ dushnām
zabt-e-ġham kā hai ye irshād na bolā jaa.e
ham ko is ḳhvāb-e-mohabbat se jagāyā kis ne
naqsh chehroñ pe adāvat kā na dekhā jaa.e
zaḳhm-ḳhurda na kahīñ uñgliyāñ vahshat ho jaa.eñ
barbat-e-dil ko kisī ke na yuuñ chheḌā jaa.e
dil hai maslūb-e-anā baam pe sūraj bhī nahīñ
kis tarah ghar ke añdheroñ ko ujālā jaa.e
paañv jab ḳhār-e-muġhīlāñ se haiñ chhalnī 'ābid'
kyoñ na phir ātish-e-namrūd meñ utrā jaa.e
ashk umDen to unhen palkon pe roka jae
kyon ye pindar-e-wafa surat-e-girya jae
jab se dekhe hain teri aankhon ke sagar hum ne
ek nai aarzu ubhri hai ki Duba jae
main samaat mein sameTe hun hazaron dushnam
zabt-e-gham ka hai ye irshad na bola jae
hum ko is KHwab-e-mohabbat se jagaya kis ne
naqsh chehron pe adawat ka na dekha jae
zaKHm-KHurda na kahin ungliyan wahshat ho jaen
barbat-e-dil ko kisi ke na yun chheDa jae
dil hai maslub-e-ana baam pe suraj bhi nahin
kis tarah ghar ke andheron ko ujala jae
panw jab KHar-e-mughilan se hain chhalni 'abid'
kyon na phir aatish-e-namrud mein utra jae

kaun thā jo dast-e-qātil ke liye tayyār thā
ek maiñ hī bazm-e-ahl-e-ḳhvāb meñ bedār thā
bhar liye haiñ tīrgī se ghar kī dīvāroñ ke ghaav
kyā nayā sūraj hamāre vāste āzād thā
ḳhushk nahroñ se sadā-e-tishnagī aatī rahī
aur samundar mauj-e-be-āvāz se sarshār thā
aa rahe the mausamoñ ke naam phūloñ ke payām
tum na the to mausam-e-gul bhī nigah meñ ḳhaar thā
de diyā ghar ke charāġhoñ ko havā kī god meñ
log kahte the ki ik saaya pas-e-dīvār thā
ab bhī yuuñ lagtā hai jaise har ḳhabar ho aaj kī
is liye barsoñ purānā mez par aḳhbār thā
kaun tha jo dast-e-qatil ke liye tayyar tha
ek main hi bazm-e-ahl-e-KHwab mein bedar tha
bhar liye hain tirgi se ghar ki diwaron ke ghaw
kya naya suraj hamare waste aazad tha
KHushk nahron se sada-e-tishnagi aati rahi
aur samundar mauj-e-be-awaz se sarshaar tha
aa rahe the mausamon ke nam phulon ke payam
tum na the to mausam-e-gul bhi nigah mein KHar tha
de diya ghar ke charaghon ko hawa ki god mein
log kahte the ki ek saya pas-e-diwar tha
ab bhi yun lagta hai jaise har KHabar ho aaj ki
is liye barson purana mez par aKHbar tha

ye kis ne ahd-e-farāmosh se sadā dī hai
abhī charāġh jalā.e hī the havā dī hai
ye virsa ham se na.ī nasl ko kabhī na mile
zabāñ hamāre buzurgoñ ne be-navā dī hai
ḳhirāj-e-ārzū-e-mausam-e-bahār hai ye
lahū lahū jo mire pairahan kī vaadī hai
koī bhī ghar se na nikle charāġh-e-dil le kar
amīr-e-shahr kī ye shahr meñ munādī hai
milī hai ye mah-o-anjum se dostī kī sazā
ki āftāb ne bīnā.ī tak jalā dī hai
kahāñ se kāTo.ge kal tum masarrateñ 'ābid'
ye fasl-e-ashk jo har aañkh meñ ugā dī hai
ye kis ne ahd-e-faramosh se sada di hai
abhi charagh jalae hi the hawa di hai
ye wirsa hum se nai nasl ko kabhi na mile
zaban hamare buzurgon ne be-nawa di hai
KHiraj-e-arzu-e-mausam-e-bahaar hai ye
lahu lahu jo mere pairahan ki wadi hai
koi bhi ghar se na nikle charagh-e-dil le kar
amir-e-shahr ki ye shahr mein munadi hai
mili hai ye mah-o-anjum se dosti ki saza
ki aaftab ne binai tak jala di hai
kahan se kaToge kal tum masarraten 'abid'
ye fasl-e-ashk jo har aankh mein uga di hai

dard kī aañch meñ jaltā hai ye ghar kyā kiije
ḳhvāb hotī hai tamanna kī sahar kyā kiije
ham bhī mānūs nahīñ dil ke añdheroñ se abhī
tā.er-e-shab bhī hai khole hue par kyā kiije
duur manzil hai kaḌī dhuup meñ karnā hai safar
kaT ga.e raah meñ jitne the shajar kyā kiije
vo ga.e vaqt kī mānind na lauTegā kabhī
ab luTā kar ye vafāoñ ke guhar kyā kiije
be-gavāhī ke bhañvar meñ hai mirī zaat ki ab
aañkh kī jhiil bhī hotī nahīñ tar kyā kiije
bārish-e-sang to be-vaj.h nahīñ hai 'ābid'
aa gayā mujh ko vafāoñ kā hunar kyā kiije
dard ki aanch mein jalta hai ye ghar kya kije
KHwab hoti hai tamanna ki sahar kya kije
hum bhi manus nahin dil ke andheron se abhi
taer-e-shab bhi hai khole hue par kya kije
dur manzil hai kaDi dhup mein karna hai safar
kaT gae rah mein jitne the shajar kya kije
wo gae waqt ki manind na lauTega kabhi
ab luTa kar ye wafaon ke guhar kya kije
be-gawahi ke bhanwar mein hai meri zat ki ab
aankh ki jhil bhi hoti nahin tar kya kije
barish-e-sang to be-wajh nahin hai 'abid'
aa gaya mujh ko wafaon ka hunar kya kije

gul sadāqat se mahakte hue tāsīr meñ rakh
sāneha dil pe jo guzre vahī tahrīr meñ rakh
tāq-e-zindāñ meñ charāġh-e-ġham-e-hastī na jalā
ātish-e-ishq-e-darūñ halqa-e-zanjīr meñ rakh
ḳhisht-e-be-faiz jo ārāsta guftār meñ hai
us ko buniyād banā kar kisī ta.amīr meñ rakh
zulmatoñ se kisī ghar kī nahīñ hotī pahchān
sang-o-gul hī nahīñ kuchh nuur bhī jāgīr meñ rakh
kab talak dosh pe ḳhvāboñ ke karegā parvāz
ham-nashīñ azm-e-safar vādī-e-tā'bīr meñ rakh
diid kī ziist se tā-marg talab aa pahuñchī
hīla-jū aur bahāne tū na tāḳhīr meñ rakh
sarvarī zor-e-takallum se na mil pā.egī
ham-nashīñ ijz-e-bayāñ ḳhūbī-e-taqrīr meñ rakh
gul sadaqat se mahakte hue tasir mein rakh
saneha dil pe jo guzre wahi tahrir mein rakh
taq-e-zindan mein charagh-e-gham-e-hasti na jala
aatish-e-ishq-e-darun halqa-e-zanjir mein rakh
KHisht-e-be-faiz jo aarasta guftar mein hai
us ko buniyaad bana kar kisi tamir mein rakh
zulmaton se kisi ghar ki nahin hoti pahchan
sang-o-gul hi nahin kuchh nur bhi jagir mein rakh
kab talak dosh pe KHwabon ke karega parwaz
ham-nashin azm-e-safar wadi-e-ta'bir mein rakh
did ki zist se ta-marg talab aa pahunchi
hila-ju aur bahane tu na taKHir mein rakh
sarwari zor-e-takallum se na mil paegi
ham-nashin ijz-e-bayan KHubi-e-taqrir mein rakh

pahlī sī dil ko ḳhvāhish-e-hijrat nahīñ rahī
kyā ai zamīñ hamārī zarūrat nahīñ rahī
āñgan meñ saarī raat barastī rahī ghaTā
dīvār ghar kī koī salāmat nahīñ rahī
yuñhī nahīñ irāda-e-pahlū-tahī ki ab
un se nibāh karne kī sūrat nahīñ rahī
patte haiñ ḳhushk phir bhī shajar se haiñ munsalik
kyā kījiye havā kī ināyat nahīñ rahī
dariyā meñ laakh maujeñ rahīñ sar-ba-kaf magar
kachche gharoñ ko ab koī vahshat nahīñ rahī
galiyoñ meñ phir se farsh-e-lahū bichh gayā tamām
insāñ meñ āj-kal ke sharāfat nahīñ rahī
pahli si dil ko KHwahish-e-hijrat nahin rahi
kya ai zamin hamari zarurat nahin rahi
aangan mein sari raat barasti rahi ghaTa
diwar ghar ki koi salamat nahin rahi
yunhi nahin irada-e-pahlu-tahi ki ab
un se nibah karne ki surat nahin rahi
patte hain KHushk phir bhi shajar se hain munsalik
kya kijiye hawa ki inayat nahin rahi
dariya mein lakh maujen rahin sar-ba-kaf magar
kachche gharon ko ab koi wahshat nahin rahi
galiyon mein phir se farsh-e-lahu bichh gaya tamam
insan mein aaj-kal ke sharafat nahin rahi

maiñ ajnabī rahā sab se magar sabhī meñ rahā
ye hausla bhī yahāñ par kisī kisī meñ rahā
qabā-e-azmat-e-insāñ milī faqīroñ ko
faqīh-e-shahr to kyā kyā na sarvarī meñ rahā
khiñchā hai zaḳhm-e-adāvat se dostī kā lahū
jise aziiz rakhā jaañ se dushmanī meñ rahā
charāġh rakh diye sūraj ke sāmne lā kar
magar vo farq na jaanā jo raushnī meñ rahā
zabān khultī to hotā qadam qadam maqtal
sukūt ḳhauf kī sūrat galī galī meñ rahā
main ajnabi raha sab se magar sabhi mein raha
ye hausla bhi yahan par kisi kisi mein raha
qaba-e-azmat-e-insan mili faqiron ko
faqih-e-shahr to kya kya na sarwari mein raha
khincha hai zaKHm-e-adawat se dosti ka lahu
jise aziz rakha jaan se dushmani mein raha
charagh rakh diye suraj ke samne la kar
magar wo farq na jaana jo raushni mein raha
zaban khulti to hota qadam qadam maqtal
sukut KHauf ki surat gali gali mein raha

shab kī āġhosh meñ jaagā huā ghar kis kā hai
us pe aaseb nahīñ hai to asar kis kā hai
aisā sailāb ki jangal ko bahā le jaa.e
aise sailāb meñ be-barg shajar kis kā hai
uñgliyoñ meñ utar aa.e haiñ basārat ke rumūz
tīrgī meñ rahe maḳhfī ye hunar kis kā hai
be-charāġhī hī rahī apne gharoñ kī mīrās
raushnī pūchhtī phirtī hai ki dar kis kā hai
vo musāfir to gayā chhoḌ ke yādeñ apnī
kis ko batlā.ūñ ki ye zād-e-safar kis kā hai
tum mirī raah se ho kar nahīñ guzre ho to phir
naqsh-e-pā ye taraf-e-rāhguzar kis kā hai
phir se mad.hosh-e-tamanna ke hue hosh-ba-jā
ham pe 'ābid' ye karam bār-e-digar kis kā hai
shab ki aaghosh mein jaga hua ghar kis ka hai
us pe aaseb nahin hai to asar kis ka hai
aisa sailab ki jangal ko baha le jae
aise sailab mein be-barg shajar kis ka hai
ungliyon mein utar aae hain basarat ke rumuz
tirgi mein rahe maKHfi ye hunar kis ka hai
be-charaghi hi rahi apne gharon ki miras
raushni puchhti phirti hai ki dar kis ka hai
wo musafir to gaya chhoD ke yaaden apni
kis ko batlaun ki ye zad-e-safar kis ka hai
tum meri rah se ho kar nahin guzre ho to phir
naqsh-e-pa ye taraf-e-rahguzar kis ka hai
phir se madhosh-e-tamanna ke hue hosh-ba-ja
hum pe 'abid' ye karam bar-e-digar kis ka hai

dil se mahrūmī-e-ehsās miTāne ke liye
gul khile haiñ mire zaḳhmoñ ko dukhāne ke liye
phir se āvāz ke dariyā meñ mire naam kī naav
bādbānoñ ko uThātī hai girāne ke liye
raat Dhaltī hai chalo DhūñD ke jugnū laa.eñ
vāda-e-anjum-o-mahtāb nibhāne ke liye
kuchh parinde mire āñgan meñ utar aa.e haiñ
bāl-o-par tez havāoñ se bachāne ke liye
sar se sūraj tirī chāhat kā Dhalā hai shāyad
mujh pe har sāya-e-dīvār girāne ke liye
apne jazboñ ko koī shakl na denā 'ābid'
varna sūrat ko bhī tarsoge dikhāne ke liye
dil se mahrumi-e-ehsas miTane ke liye
gul khile hain mere zaKHmon ko dukhane ke liye
phir se aawaz ke dariya mein mere nam ki naw
baadbanon ko uThati hai girane ke liye
raat Dhalti hai chalo DhunD ke jugnu laen
wada-e-anjum-o-mahtab nibhane ke liye
kuchh parinde mere aangan mein utar aae hain
baal-o-par tez hawaon se bachane ke liye
sar se suraj teri chahat ka Dhala hai shayad
mujh pe har saya-e-diwar girane ke liye
apne jazbon ko koi shakl na dena 'abid'
warna surat ko bhi tarsoge dikhane ke liye

ḳhuuñ mirā jis se huā hai ḳhanjar-e-ahbāb hai
ye haqīqat hai magar lagtā hai jaise ḳhvāb hai
is liye mujh sā numāyāñ ho gayā be-bāl-o-par
jis jagah maiñ huuñ vahāñ har aadmī surḳhāb hai
ham ne dekhā hai ki aksar Duub jaatā hai vahī
jo talāsh-e-gauhar-e-yaktā meñ zer-e-āb hai
ab kisī jañgal meñ jā rahiye ki apne shahr meñ
aadmī hī aadmī ke vāste nāyāb hai
zindagī apnī bil-āḳhir ho ga.ī us par tamām
jo kitāb-e-zindagī kā nā-mukammal baab hai
vo to ye kahiye shikasta ho chukā hai hausla
varna dil ab bhī kisī ke vasl ko betāb hai
KHun mera jis se hua hai KHanjar-e-ahbab hai
ye haqiqat hai magar lagta hai jaise KHwab hai
is liye mujh sa numayan ho gaya be-baal-o-par
jis jagah main hun wahan har aadmi surKHab hai
hum ne dekha hai ki aksar Dub jata hai wahi
jo talash-e-gauhar-e-yakta mein zer-e-ab hai
ab kisi jangal mein ja rahiye ki apne shahr mein
aadmi hi aadmi ke waste nayab hai
zindagi apni bil-aKHir ho gai us par tamam
jo kitab-e-zindagi ka na-mukammal bab hai
wo to ye kahiye shikasta ho chuka hai hausla
warna dil ab bhi kisi ke wasl ko betab hai

dhuup kā bojh bhalā maiñ ne uThāyā kab thā
maiñ to tanhā thā mirī zaat kā saayā kab thā
itne mānūs hue ġham se ki ab yaad nahīñ
vaqt ne dard kā ambār lagāyā kab thā
shaam utrī mire chehre pe to sochā maiñ ne
din mirī ziist ke āñgan meñ samāyā kab thā
dard baḌhtā hai to zaḳhmoñ se maiñ kartā huuñ savāl
sang maiñ ne kisī vahshī pe uThāyā kab thā
ab bhī hai sub.h mirī aañkh meñ zaḳhmī zaḳhmī
kaun kahtā hai ki maiñ shab kā satāyā kab thā
dhup ka bojh bhala main ne uThaya kab tha
main to tanha tha meri zat ka saya kab tha
itne manus hue gham se ki ab yaad nahin
waqt ne dard ka ambar lagaya kab tha
sham utri mere chehre pe to socha main ne
din meri zist ke aangan mein samaya kab tha
dard baDhta hai to zaKHmon se main karta hun sawal
sang main ne kisi wahshi pe uThaya kab tha
ab bhi hai subh meri aankh mein zaKHmi zaKHmi
kaun kahta hai ki main shab ka sataya kab tha

ye dāġh-e-hijr nahīñ miT sakā jabīñ kā lagā
zamīñ kahīñ kī hai paivand hai kahīñ kā lagā
milā hai dasht hameñ justujū meñ manzil kī
gumāñ thā paañv meñ aur aabla yaqīñ kā lagā
hamārā nām-o-nasab ham se pūchhne vaale
lahū na is tarah dāman pe āstīñ kā lagā
uThā ke dosh pe ḳheme nikal paḌe ham log
zarā na ḳhauf hameñ ajnabī zamīñ kā lagā
ye dagh-e-hijr nahin miT saka jabin ka laga
zamin kahin ki hai paiwand hai kahin ka laga
mila hai dasht hamein justuju mein manzil ki
guman tha panw mein aur aabla yaqin ka laga
hamara nam-o-nasab hum se puchhne wale
lahu na is tarah daman pe aastin ka laga
uTha ke dosh pe KHeme nikal paDe hum log
zara na KHauf hamein ajnabi zamin ka laga

ġham diyā hai to sivā hausla-e-ġham denā
ye to ik aag hai phir kyā ise shabnam denā
ab bhī soī huī rātoñ kī thakan baaqī hai
ḳhvāb denā hoñ zarūrī to zarā kam denā
vaqt se hī mujhe ummīd masīhā.ī kī thī
vaqt hī bhuul gayā zaḳhm ko marham denā
us ne ta.abīr ke sab bhed chhupā.e ham se
jis ne sīkhā hai hameñ ḳhvāb kā aalam denā
gham diya hai to siwa hausla-e-gham dena
ye to ek aag hai phir kya ise shabnam dena
ab bhi soi hui raaton ki thakan baqi hai
KHwab dena hon zaruri to zara kam dena
waqt se hi mujhe ummid masihai ki thi
waqt hi bhul gaya zaKHm ko marham dena
us ne tabir ke sab bhed chhupae hum se
jis ne sikha hai hamein KHwab ka aalam dena

shikve hameñ to jehd-e-mukarrar ke nahīñ haiñ
hijrat huī hai yuuñ ki kisī ghar ke nahīñ haiñ
kis jurm meñ ye pahlū-tahī ham se ravā hai
ai shīsha-e-gard ham koī patthar ke nahīñ haiñ
sar-basta-e-zanjīr kiyā ham ko jinhoñ ne
vo log usī ghar ke haiñ bāhar ke nahīñ haiñ
kis darja mukarram haiñ mire ashk na pūchho
vo daam mile haiñ ki jo gauhar ke nahīñ haiñ
vo dard sahā hai ki jo ġhairoñ kā nahīñ thā
vo zaḳhm lage haiñ ki jo ḳhanjar ke nahīñ haiñ
shikwe hamein to jehd-e-mukarrar ke nahin hain
hijrat hui hai yun ki kisi ghar ke nahin hain
kis jurm mein ye pahlu-tahi hum se rawa hai
ai shisha-e-gard hum koi patthar ke nahin hain
sar-basta-e-zanjir kiya hum ko jinhon ne
wo log usi ghar ke hain bahar ke nahin hain
kis darja mukarram hain mere ashk na puchho
wo dam mile hain ki jo gauhar ke nahin hain
wo dard saha hai ki jo ghairon ka nahin tha
wo zaKHm lage hain ki jo KHanjar ke nahin hain

ye dāġh-e-hijr nahīñ miT sakā jabīñ kā lagā
zamīñ kahīñ kī hai paivand hai kahīñ kā lagā
milā hai dasht hameñ justujū meñ manzil kī
gumāñ thā paañv meñ aur aabla yaqīñ kā lagā
hamārā nām-o-nasab ham se pūchhne vaale
lahū na is tarah dāman pe āstīñ kā lagā
uThā ke dosh pe ḳheme nikal paḌe ham log
zarā na ḳhauf hameñ ajnabī zamīñ kā lagā
ye dagh-e-hijr nahin miT saka jabin ka laga
zamin kahin ki hai paiwand hai kahin ka laga
mila hai dasht hamein justuju mein manzil ki
guman tha panw mein aur aabla yaqin ka laga
hamara nam-o-nasab hum se puchhne wale
lahu na is tarah daman pe aastin ka laga
uTha ke dosh pe KHeme nikal paDe hum log
zara na KHauf hamein ajnabi zamin ka laga

mohabbatoñ par dil-e-hazīñ ko nisār karnā
hai yuuñ ki jaise junūñ meñ ḳhud hī pe vaar karnā
ajab nahīñ vo bhī mere raste pe ḳhud ko Daale
vo jis ne sīkhā hai qāfiloñ ko ġhubār karnā
vo ek bārish kī muntazir be-shumār āñkheñ
vo ek tūfāñ kā bastiyoñ ko shumār karnā
mujhe to us ne tamām lamhe vahī diye haiñ
vahī jo ahl-e-junūñ ko hoñ iḳhtiyār karnā
shafaq utar kar tumhāre pallū se bañdh ga.ī hai
jo ho sake to sahar talak ye hisār karnā
aziyyatoñ kā ḳhamīr zaḳhm-e-nihāñ se uTThā
kabhī jo chāhā hai dil kā sahrā bahār karnā
mohabbaton par dil-e-hazin ko nisar karna
hai yun ki jaise junun mein KHud hi pe war karna
ajab nahin wo bhi mere raste pe KHud ko Dale
wo jis ne sikha hai qafilon ko ghubar karna
wo ek barish ki muntazir be-shumar aankhen
wo ek tufan ka bastiyon ko shumar karna
mujhe to us ne tamam lamhe wahi diye hain
wahi jo ahl-e-junun ko hon iKHtiyar karna
shafaq utar kar tumhaare pallu se bandh gai hai
jo ho sake to sahar talak ye hisar karna
aziyyaton ka KHamir zaKHm-e-nihan se uTTha
kabhi jo chaha hai dil ka sahra bahaar karna

yahī to ek shikāyat safar meñ rahtī hai
havā-e-gard musalsal nazar meñ rahtī hai
jazā-e-kāvish-e-ta.amīr ye milī hai hameñ
sadā-e-tesha sadā saath ghar meñ rahtī hai
hunar kisī meñ ho qismat hai us kī dar-badarī
ki āb-o-tāb-e-guhar kab guhar meñ rahtī hai
samā.atoñ kā payambar hī ban sake to sune
vo dāstāñ jo lab-e-chashm-e-tar meñ rahtī hai
har ek sub.h pe maqtal kā ho rahā hai gumāñ
na jaane kaun sī surḳhī ḳhabar meñ rahtī hai
yahi to ek shikayat safar mein rahti hai
hawa-e-gard musalsal nazar mein rahti hai
jaza-e-kawish-e-tamir ye mili hai hamein
sada-e-tesha sada sath ghar mein rahti hai
hunar kisi mein ho qismat hai us ki dar-badari
ki aab-o-tab-e-guhar kab guhar mein rahti hai
samaaton ka payambar hi ban sake to sune
wo dastan jo lab-e-chashm-e-tar mein rahti hai
har ek subh pe maqtal ka ho raha hai guman
na jaane kaun si surKHi KHabar mein rahti hai

ham ko jānāñ is nagrī meñ chalnā bhī dushvār huā
logoñ kā har sang-e-malāmat apne liye dīvār huā
dil ke sab dukhḌe dil meñ haiñ phir bhī unheñ ye shikva hai
chāk-garebāñ kyoñ phirte ho dāman kyoñ hai taar huā
sub.h se halkī halkī kasak thī mīThā mīThā dard sā thā
shaam kā pahlā taarā ubhrā zaḳhm-e-jigar bedār huā
ḳhud ko malāmat kyoñ karte ho apne aap se shikva kyā
jaan ke kab dhokā khāyā hai anjāne meñ pyaar huā
ham ko ḳhirad kī raah dikhāne vaale ye kyoñ bhuul ga.e
apne liye is rāh-e-junūñ meñ sahrā bhī gulzār huā
hum ko jaanan is nagri mein chalna bhi dushwar hua
logon ka har sang-e-malamat apne liye diwar hua
dil ke sab dukhDe dil mein hain phir bhi unhen ye shikwa hai
chaak-gareban kyon phirte ho daman kyon hai tar hua
subh se halki halki kasak thi miTha miTha dard sa tha
sham ka pahla tara ubhra zaKHm-e-jigar bedar hua
KHud ko malamat kyon karte ho apne aap se shikwa kya
jaan ke kab dhoka khaya hai anjaane mein pyar hua
hum ko KHirad ki rah dikhane wale ye kyon bhul gae
apne liye is rah-e-junun mein sahra bhi gulzar hua

yahī to ek shikāyat safar meñ rahtī hai
havā-e-gard musalsal nazar meñ rahtī hai
jazā-e-kāvish-e-ta.amīr ye milī hai hameñ
sadā-e-tesha sadā saath ghar meñ rahtī hai
hunar kisī meñ ho qismat hai us kī dar-badarī
ki āb-o-tāb-e-guhar kab guhar meñ rahtī hai
samā.atoñ kā payambar hī ban sake to sune
vo dāstāñ jo lab-e-chashm-e-tar meñ rahtī hai
har ek sub.h pe maqtal kā ho rahā hai gumāñ
na jaane kaun sī surḳhī ḳhabar meñ rahtī hai
yahi to ek shikayat safar mein rahti hai
hawa-e-gard musalsal nazar mein rahti hai
jaza-e-kawish-e-tamir ye mili hai hamein
sada-e-tesha sada sath ghar mein rahti hai
hunar kisi mein ho qismat hai us ki dar-badari
ki aab-o-tab-e-guhar kab guhar mein rahti hai
samaaton ka payambar hi ban sake to sune
wo dastan jo lab-e-chashm-e-tar mein rahti hai
har ek subh pe maqtal ka ho raha hai guman
na jaane kaun si surKHi KHabar mein rahti hai

fikr rakhte haiñ kahāñ zehn agar rakhte haiñ
dasht-e-be-āb meñ jo tuḳhm-e-hunar rakhte haiñ
har na.ī baat bhulā detī hai pahle kā ḳhayāl
vo to aḳhbār haiñ bas taaza ḳhabar rakhte haiñ
miT gayā rang-e-ta.alluq to ye chehre ke nuqūsh
ek ik ḳhatt-e-ta.assur meñ ḳhabar rakhte haiñ
aise logoñ kā milā ham ko zamāna jo log
kor-bīnā haiñ magar ham pe nazar rakhte haiñ
koī aahaT hai na dastak ki bichhaḌ jaa.e sukūt
jin ko dīvār mayassar ho vo dar rakhte haiñ
jab bhī aatī hai kisī samt se maqtal kī havā
dhyān aatā hai abhī dosh pe sar rakhte haiñ
fikr rakhte hain kahan zehn agar rakhte hain
dasht-e-be-ab mein jo tuKHm-e-hunar rakhte hain
har nai baat bhula deti hai pahle ka KHayal
wo to aKHbar hain bas taza KHabar rakhte hain
miT gaya rang-e-talluq to ye chehre ke nuqush
ek ek KHatt-e-tassur mein KHabar rakhte hain
aise logon ka mila hum ko zamana jo log
kor-bina hain magar hum pe nazar rakhte hain
koi aahaT hai na dastak ki bichhaD jae sukut
jin ko diwar mayassar ho wo dar rakhte hain
jab bhi aati hai kisi samt se maqtal ki hawa
dhyan aata hai abhi dosh pe sar rakhte hain

chāroñ taraf kuchh dīvāreñ sī rahtī haiñ aahoñ meñ lagī
merī miTTī tere ghar kī gahrī buniyādoñ meñ lagī
chup kī chādar oḌh to lī hai paañv chhupeñ sar khul chaa.e
mahrūmī kī dhuup na jaane kab se āvāzoñ meñ lagī
un se zulmat-e-dasht muqaddar aur siyāh na ho jaa.e
chhoḌ na detā chāñd kirneñ tum apne ḳhvāboñ meñ lagī
mujh se mere apne log bhī rahte haiñ begāne se
mere naam kī kaun sī tohmat un ke andāzoñ meñ lagī
is mausam meñ Daalī Daalī barf ke itne phuul khile
rañg-o-tapish se mahrūmī kī shāḳh mire jazboñ meñ lagī
chaaron taraf kuchh diwaren si rahti hain aahon mein lagi
meri miTTi tere ghar ki gahri buniyaadon mein lagi
chup ki chadar oDh to li hai panw chhupen sar khul chae
mahrumi ki dhup na jaane kab se aawazon mein lagi
un se zulmat-e-dasht muqaddar aur siyah na ho jae
chhoD na deta chand kirnen tum apne KHwabon mein lagi
mujh se mere apne log bhi rahte hain begane se
mere nam ki kaun si tohmat un ke andazon mein lagi
is mausam mein Dali Dali barf ke itne phul khile
rang-o-tapish se mahrumi ki shaKH mere jazbon mein lagi

abas hai shāḳh-e-qad-āvar pe āshiyāñ rakhnā
zamīñ ko raas kab aaya hai āsmāñ rakhnā
safar karo ki Thahar jaao ik azaab hai ye
qadam ko hijrat-o-manzil ke darmiyāñ rakhnā
kisī kā shor-e-fuġhāñ sun ke yaad aaya bahut
fasīl-e-ġham meñ mirā dard-e-be-zabāñ rakhnā
khulī fazā meñ to shabnam bhī baar lagtī hai
agar hai tarz-e-kuhan sar pe sā.ebāñ rakhnā
ye log apnī hī dīvār ke naqab-zan haiñ
kabhī na bhuul ke tum ghar kā pāsbāñ rakhnā
hai naav maujoñ kī zad meñ magar hameñ 'ābid'
na aaya bād-e-muḳhālif pe bādbāñ rakhnā
abas hai shaKH-e-qad-awar pe aashiyan rakhna
zamin ko ras kab aaya hai aasman rakhna
safar karo ki Thahar jao ek azab hai ye
qadam ko hijrat-o-manzil ke darmiyan rakhna
kisi ka shor-e-fughan sun ke yaad aaya bahut
fasil-e-gham mein mera dard-e-be-zaban rakhna
khuli faza mein to shabnam bhi bar lagti hai
agar hai tarz-e-kuhan sar pe saeban rakhna
ye log apni hi diwar ke naqab-zan hain
kabhi na bhul ke tum ghar ka pasban rakhna
hai naw maujon ki zad mein magar hamein 'abid'
na aaya baad-e-muKHalif pe baadban rakhna

kar chukā phuul maiñ jab saare jahāñ ke patthar
aa paḌe sar pe mire jaane kahāñ ke patthar
zarf-e-dil meñ namī-e-ashk-e-haqīqat na rahī
itne baḳhshe hameñ logoñ ne gumāñ ke patthar
pa-e-haq dar-pa.e-paikār koī miltā nahīñ
bañdh ga.e paañv se kyā vahshat-e-jāñ ke patthar
ḳhaak meñ mil ga.e sab phuul se logoñ ke vajūd
lag ga.e qabr pe bas nām-o-nishāñ ke patthar
kū-ba-kū ho ga.iiñ ta.amīr ibādat-gāheñ
jam.a karte hī rahe ham to makāñ ke patthar
zindagī ke liye gauhar vahī Thahre 'ābid'
log kahte haiñ jinheñ fikr-e-javāñ ke patthar
kar chuka phul main jab sare jahan ke patthar
aa paDe sar pe mere jaane kahan ke patthar
zarf-e-dil mein nami-e-ashk-e-haqiqat na rahi
itne baKHshe hamein logon ne guman ke patthar
pa-e-haq dar-pae-paikar koi milta nahin
bandh gae panw se kya wahshat-e-jaan ke patthar
KHak mein mil gae sab phul se logon ke wajud
lag gae qabr pe bas nam-o-nishan ke patthar
ku-ba-ku ho gain tamir ibaadat-gahen
jama karte hi rahe hum to makan ke patthar
zindagi ke liye gauhar wahi Thahre 'abid'
log kahte hain jinhen fikr-e-jawan ke patthar

ghar to luTtā hai magar ham ko miTāne vaale
kaun se des se lā.eñge zamāne vaale
dhuup baḳhshī hai to phir sāya-e-dīvār bhī de
log sūraj ko haiñ ma.abūd banāne vaale
dil ko āmāda-e-tajdīd-e-vafā kaise karūñ
ris rahe haiñ abhī nāsūr purāne vaale
yuuñ to milte haiñ har ik jism pe be-dāġh libās
uTh ga.e dil pe magar daaġh uThāne vaale
ghar meñ ghar kī koī sūrat to nikāleñ 'ābid'
aane vaale haiñ kabhī ke nahīñ aane vaale
ghar to luTta hai magar hum ko miTane wale
kaun se des se laenge zamane wale
dhup baKHshi hai to phir saya-e-diwar bhi de
log suraj ko hain mabud banane wale
dil ko aamada-e-tajdid-e-wafa kaise karun
ris rahe hain abhi nasur purane wale
yun to milte hain har ek jism pe be-dagh libas
uTh gae dil pe magar dagh uThane wale
ghar mein ghar ki koi surat to nikalen 'abid'
aane wale hain kabhi ke nahin aane wale

vo dil kī jhiil meñ utrā thā ek saa.at ko
ye umr ho ga.ī hai sahte is malāmat ko
kahīñ to sāya-e-dīvār-e-āgahī mil jaa.e
koī to aa.e kare ḳhatm is masāfat ko
tumhīñ se mil ke mirī dil se āshnā.ī ho
tumhāre baad hī jaanā hai is qayāmat ko
vo ek shaḳhs mujhe kar gayā sabhī se judā
taras rahā huuñ maiñ jis shaḳhs kī rifāqat ko
ajiib log haiñ is shahr ke ba-nām-e-vafā
havā.eñ dete haiñ har sho.ala-e-adāvat ko
javāz bhī to koī ho mirī tabāhī kā
chhupā rahe ho tabassum meñ kyoñ nadāmat ko
ga.e dinoñ kā manāte ho sog phir 'ābid'
hameñ yaqīñ hai na badloge apnī aadat ko
wo dil ki jhil mein utra tha ek saat ko
ye umr ho gai hai sahte is malamat ko
kahin to saya-e-diwar-e-agahi mil jae
koi to aae kare KHatm is masafat ko
tumhin se mil ke meri dil se aashnai ho
tumhaare baad hi jaana hai is qayamat ko
wo ek shaKHs mujhe kar gaya sabhi se juda
taras raha hun main jis shaKHs ki rifaqat ko
ajib log hain is shahr ke ba-nam-e-wafa
hawaen dete hain har shoala-e-adawat ko
jawaz bhi to koi ho meri tabahi ka
chhupa rahe ho tabassum mein kyon nadamat ko
gae dinon ka manate ho sog phir 'abid'
hamein yaqin hai na badloge apni aadat ko

vo jo apne the vahī ho ga.e harjā.ī bhī
baat peshānī pe likkhī huī pesh aa.ī bhī
dil to pahle hī thā mahsūr-e-ġham-e-tanhā.ī
us pe dharnā diye baiThī hai ye purvā.ī bhī
jis taraf ruḳh ho havā kā ye barastī hai vahīñ
abr kī tarh se hotī hai shanāsā.ī bhī
dil ko rahtī bhī hai ab mahfil-e-yārāñ kī talāsh
aur tabī.at hai ki us bazm meñ ghabrā.ī bhī
wo jo apne the wahi ho gae harjai bhi
baat peshani pe likkhi hui pesh aai bhi
dil to pahle hi tha mahsur-e-gham-e-tanhai
us pe dharna diye baiThi hai ye purwai bhi
jis taraf ruKH ho hawa ka ye barasti hai wahin
abr ki tarh se hoti hai shanasai bhi
dil ko rahti bhi hai ab mahfil-e-yaran ki talash
aur tabiat hai ki us bazm mein ghabrai bhi

kyā zamīñ kyā āsmāñ kuchh bhī nahīñ
ham na hoñ to ye jahāñ kuchh bhī nahīñ
dīda-o-dil kī rifāqat ke baġhair
fasl-e-gul ho yā ḳhizāñ kuchh bhī nahīñ
pattharoñ meñ ham bhī patthar ho ga.e
ab ġham-e-sūd-o-ziyāñ kuchh bhī nahīñ
kyā qayāmat hai ki apne des meñ
e'tibār-e-jism-o-jāñ kuchh bhī nahīñ
kaise kaise sar-kashīda log the
jin kā ab nām-o-nishāñ kuchh bhī nahīñ
ek ehsās-e-mohabbat ke sivā
hāsil-e-umr-e-ravāñ kuchh bhī nahīñ
koī mauzū-e-suḳhan hī jab na ho
sirf andāz-e-bayāñ kuchh bhī nahīñ
kya zamin kya aasman kuchh bhi nahin
hum na hon to ye jahan kuchh bhi nahin
dida-o-dil ki rifaqat ke baghair
fasl-e-gul ho ya KHizan kuchh bhi nahin
pattharon mein hum bhi patthar ho gae
ab gham-e-sud-o-ziyan kuchh bhi nahin
kya qayamat hai ki apne des mein
e'tibar-e-jism-o-jaan kuchh bhi nahin
kaise kaise sar-kashida log the
jin ka ab nam-o-nishan kuchh bhi nahin
ek ehsas-e-mohabbat ke siwa
hasil-e-umr-e-rawan kuchh bhi nahin
koi mauzu-e-suKHan hi jab na ho
sirf andaz-e-bayan kuchh bhi nahin

ik to use har baat meñ had chāhiye merī
phir us pe mohabbat bhī ashad chāhiye merī
pahle use darkār thī shaam aur ye shāna
ab mujh ko bhulāne meñ madad chāhiye merī
bū aane lagī tujh se bhī duniyā kī mire yaar
kuchh roz mujhe sohbat-e-bad chāhiye merī
kahtī hai farishtoñ kī tarah Tokūñ na rokūñ
aur aadmī vaalī bhī sanad chāhiye merī
kyā din meñ zarūrī hai ki auroñ meñ raho tum
kyā raat meñ bas niyyat-e-bad chāhiye merī
ek to use har baat mein had chahiye meri
phir us pe mohabbat bhi ashad chahiye meri
pahle use darkar thi sham aur ye shana
ab mujh ko bhulane mein madad chahiye meri
bu aane lagi tujh se bhi duniya ki mere yar
kuchh roz mujhe sohbat-e-bad chahiye meri
kahti hai farishton ki tarah Tokun na rokun
aur aadmi wali bhi sanad chahiye meri
kya din mein zaruri hai ki auron mein raho tum
kya raat mein bas niyyat-e-bad chahiye meri

karūñgā ishq virāsat kā kuchh batā.ūñgā na.iiñ
maiñ ik ġharīb kī beTī ko āzmā.ūñgā na.iiñ
unheñ kaho ki bahut Dher shor-o-shar na kareñ
maiñ Dar gayā to ka.ī roz muskurā.ūñgā na.iiñ
tasallī dūñgā to mar jā.egī vo laḌkī hai
maiñ jaane dūñgā gale se use lagā.ūñgā na.iiñ
use ḳhabar bhī nahīñ hogī itnā chāhūñgā
use pata bhī nahīñ hogā maiñ batā.ūñgā na.iiñ
ye rāsta baḌī mushkil se tai kiyā maiñ ne
ye fāsla hai diloñ kā ise miTā.ūñgā na.iiñ
tirā mutālba hai terī yaad ke aañsū
maiñ ab ke royā to āñkhoñ ko bhī bachā.ūñgā na.iiñ
aur ab kī sālgirah par plan kyā hai tirā
aur ab kī baar to maiñ sāmne bhī ā.ūñgā na.iiñ
maiñ tujh se aañkh milā kar ġhazal sunā.ūñgā
maiñ ḳhud ko Dūbtā dekhūñgā aur bachā.ūñgā na.iiñ
karunga ishq wirasat ka kuchh bataunga nain
main ek gharib ki beTi ko aazmaunga nain
unhen kaho ki bahut Dher shor-o-shar na karen
main Dar gaya to kai roz muskuraunga nain
tasalli dunga to mar jaegi wo laDki hai
main jaane dunga gale se use lagaunga nain
use KHabar bhi nahin hogi itna chahunga
use pata bhi nahin hoga main bataunga nain
ye rasta baDi mushkil se tai kiya main ne
ye fasla hai dilon ka ise miTaunga nain
tera mutalba hai teri yaad ke aansu
main ab ke roya to aankhon ko bhi bachaunga nain
aur ab ki salgirah par plan kya hai tera
aur ab ki bar to main samne bhi aaunga nain
main tujh se aankh mila kar ghazal sunaunga
main KHud ko Dubta dekhunga aur bachaunga nain

vafā ke da.avoñ pe hañs rahā thā
mujhe nayā hijr ho gayā thā
bahut hī bad-shakl niklī duniyā
maiñ pahle parde pe dekhtā thā
use batātā thā merī bāteñ
ḳhudā mirī kaal sun rahā thā
samajh meñ kyā aatā merā lahja
kisī kī bātoñ meñ aa gayā thā
utaar pheñkī thī shaam sar se
abhī to paarā nahīñ chaḌhā thā
tum aaj tak ro rahe ho jo ġham
vo do dinoñ se ziyāda kā thā
ġharīb beva kā haath thāmā
madīne jaane kā rāsta thā
aur us kī haryānvī zabāñ thī
aur us ke hāthoñ meñ ik ghaḌā thā
ye jumla jo pahle kah diyā hai
ye vasl ke ain baad kā thā
wafa ke dawon pe hans raha tha
mujhe naya hijr ho gaya tha
bahut hi bad-shakl nikli duniya
main pahle parde pe dekhta tha
use batata tha meri baaten
KHuda meri kal sun raha tha
samajh mein kya aata mera lahja
kisi ki baaton mein aa gaya tha
utar phenki thi sham sar se
abhi to para nahin chaDha tha
tum aaj tak ro rahe ho jo gham
wo do dinon se ziyaada ka tha
gharib bewa ka hath thama
madine jaane ka rasta tha
aur us ki haryanwi zaban thi
aur us ke hathon mein ek ghaDa tha
ye jumla jo pahle kah diya hai
ye wasl ke ain baad ka tha

aisī vus.at ki chamakte haiñ sitāre dil meñ
us ko rahnā hī nahīñ aayā hamāre dil meñ
sab ne aa aa ke mirā zehnī tavāzun chheḌā
log jo jo bhī mohabbat se utāre dil meñ
tū ne kyā jurm kiyā hogā jo maiñ rahtā rahā
itnā arsa mire chandā tire pyāre dil meñ
terā ronā tire kuchh kaam nahīñ aa.egā dost
sabz battī pe nahīñ khulte ishāre dil meñ
us kī āñkhoñ se jo dekhe the unhī ḳhvāboñ ne
aaj kal aag lagā rakkhī hai saare dil meñ
koī do chaar na.e zaḳhm ki rash paḌ jaa.e
sirf ik Dar rahā kartā hai bechāre dil meñ
sachche dil vaalī mire hujre meñ rahtī hai huzūr
mīThe paanī kā kuaañ hai mire khāre dil meñ
merā allāh mire saath hai vo jāntī hai
us ne Darte hue chalvā.e haiñ aare dil meñ
aisi wusat ki chamakte hain sitare dil mein
us ko rahna hi nahin aaya hamare dil mein
sab ne aa aa ke mera zehni tawazun chheDa
log jo jo bhi mohabbat se utare dil mein
tu ne kya jurm kiya hoga jo main rahta raha
itna arsa mere chanda tere pyare dil mein
tera rona tere kuchh kaam nahin aaega dost
sabz batti pe nahin khulte ishaare dil mein
us ki aankhon se jo dekhe the unhi KHwabon ne
aaj kal aag laga rakkhi hai sare dil mein
koi do chaar nae zaKHm ki rash paD jae
sirf ek Dar raha karta hai bechaare dil mein
sachche dil wali mere hujre mein rahti hai huzur
miThe pani ka kuan hai mere khaare dil mein
mera allah mere sath hai wo jaanti hai
us ne Darte hue chalwae hain aare dil mein

ek daf.a vo mujhe dil meñ to aane detā
maiñ use shaam nahīñ detā zamāne detā
aap ke ġham pe bahut kaam kiyā hai maiñ ne
ab maiñ rotā huuñ to aañsū nahīñ aane detā
vo mujhe ek se pahle nahīñ sone detī
maiñ use ḳhvāb se jaldī nahīñ jaane detā
rab ke aage to tar-o-tāza gayā hotā maiñ
vaqt kuchh der mujhe Tek lagāne detā
sher kā rizq in āñkhoñ meñ hai lekin mire dost
dil mujhe hoñT se uupar nahīñ jaane detā
har hasīñ laḌkī ko taslīm kiyā kartā huuñ
koī misrā nahīñ maiñ girne girāne detā
ek dafa wo mujhe dil mein to aane deta
main use sham nahin deta zamane deta
aap ke gham pe bahut kaam kiya hai main ne
ab main rota hun to aansu nahin aane deta
wo mujhe ek se pahle nahin sone deti
main use KHwab se jaldi nahin jaane deta
rab ke aage to tar-o-taza gaya hota main
waqt kuchh der mujhe Tek lagane deta
sher ka rizq in aankhon mein hai lekin mere dost
dil mujhe honT se upar nahin jaane deta
har hasin laDki ko taslim kiya karta hun
koi misra nahin main girne girane deta

dūsrā ishq mirī jaan nahīñ kar saktā
ye tirā hāfiz-e-qur.ān nahīñ kar saktā
aisī hālat meñ tire ḳhvāb se lauTā hai ye jism
maiñ abhī vasl kā sāmān nahīñ kar saktā
dastaras meñ hai mirī kaif bhī kaifiyat bhī
zaḳhm bhar kar mujhe hairān nahīñ kar saktā
un pe ġhālib hai ka.ī chehroñ ke ishrāk kā diin
tū in āñkhoñ ko musalmān nahīñ kar saktā
pahlī qistoñ meñ tirī maut nahīñ ho saktī
apne theTar ko meñ vīrān nahīñ kar saktā
ye mirā āḳhirī patthar hai tirī yaad meñ dost
ab maiñ paanī ko pareshān nahīñ kar saktā
dusra ishq meri jaan nahin kar sakta
ye tera hafiz-e-quran nahin kar sakta
aisi haalat mein tere KHwab se lauTa hai ye jism
main abhi wasl ka saman nahin kar sakta
dastaras mein hai meri kaif bhi kaifiyat bhi
zaKHm bhar kar mujhe hairan nahin kar sakta
un pe ghaalib hai kai chehron ke ishrak ka din
tu in aankhon ko musalman nahin kar sakta
pahli qiston mein teri maut nahin ho sakti
apne theTar ko mein viran nahin kar sakta
ye mera aaKHiri patthar hai teri yaad mein dost
ab main pani ko pareshan nahin kar sakta

jab jab bhī dekhiye use ḳhūñ-bār sī lage
duniyā hamesha barsar-e-paikār sī lage
har har nafas pe rañg badaltī hai zindagī
ik phuul sī lage hai kabhī ḳhaar sī lage
chehra hai mere dost kā yā koī aa.ina
dekhūñ ulaT-palaT ke to bhī aarsī lage
aadat sī paḌ ga.ī hai use bolne kī tez
vo baat bhī kare hai to takrār sī lage
tum saath ho to ham bhī bayābāñ ko ghar kareñ
ye saḳht dhuup sāya-e-dīvār sī lage
har har qadam pe jaise ki biktā ho aadmī
bastī tamām misr ke bāzār sī lage
'ābid' tamām shahr pe aalam hai kaun sā
har ek shakl naqsh-ba-dīvār sī lage
jab jab bhi dekhiye use KHun-bar si lage
duniya hamesha barsar-e-paikar si lage
har har nafas pe rang badalti hai zindagi
ek phul si lage hai kabhi KHar si lage
chehra hai mere dost ka ya koi aaina
dekhun ulaT-palaT ke to bhi aarsi lage
aadat si paD gai hai use bolne ki tez
wo baat bhi kare hai to takrar si lage
tum sath ho to hum bhi bayaban ko ghar karen
ye saKHt dhup saya-e-diwar si lage
har har qadam pe jaise ki bikta ho aadmi
basti tamam misr ke bazar si lage
'abid' tamam shahr pe aalam hai kaun sa
har ek shakl naqsh-ba-diwar si lage

ye hai āb-e-ravāñ na Thahregā
umr kā kārvāñ na Thahregā
chhoḌ dī hai jagah sutūnoñ ne
sar pe ab sā.ebāñ na Thahregā
ret par hai asar havāoñ kā
koī nām-o-nishāñ na Thahregā
har qadam jo tumhārī samt uThā
sa.ī-e-rā.egāñ na Thahregā
marhala aa gayā tasādum kā
fāsla darmiyāñ na Thahregā
dil kā saudā hai kār-e-dil-dārāñ
farq-e-sūd-o-ziyāñ na Thahregā
kyoñ sunāte ho sab ko haal apnā
har koī rāzdāñ na Thahregā
chhoḌ degī zamīn mehvar ko
mustaqil āsmāñ na Thahregā
apnī āñkhoñ meñ aaj use bhar lo
der tak ye samāñ na Thahregā
juz terī mahfiloñ ke aur kahīñ
'ābid'-e-nā-tavāñ Thahre Thahregā
ye hai aab-e-rawan na Thahrega
umr ka karwan na Thahrega
chhoD di hai jagah sutunon ne
sar pe ab saeban na Thahrega
ret par hai asar hawaon ka
koi nam-o-nishan na Thahrega
har qadam jo tumhaari samt uTha
sai-e-raegan na Thahrega
marhala aa gaya tasadum ka
fasla darmiyan na Thahrega
dil ka sauda hai kar-e-dil-daran
farq-e-sud-o-ziyan na Thahrega
kyon sunate ho sab ko haal apna
har koi raazdan na Thahrega
chhoD degi zamin mehwar ko
mustaqil aasman na Thahrega
apni aankhon mein aaj use bhar lo
der tak ye saman na Thahrega
juz teri mahfilon ke aur kahin
'abid'-e-na-tawan Thahre Thahrega

ye mere shahr kā ik aur hādisa hogā
vo kal yahāñ mirā mehmān ban chukā hogā
talāsh meñ huuñ kisī kī maiñ kab se sargardāñ
usī tarah koī mujh ko bhī DhūñDhtā hogā
mirī tarah se koī chīḳhtā hai rāhoñ meñ
mirī tarah koī duniyā ko dekhtā hogā
lagā ke aa.egā chehra koī nayā shab meñ
vo jis ko baiTh ke din meñ tarāshtā hogā
shanāsā chehre bhī lagne lage haiñ begāne
ab apnā vaqt hī shāyad badal rahā hogā
udaas udaas sā khoyā huā sā rahtā hai
kuchh us se bhī koī kah kar badal gayā hogā
thakā thakā sā usī dar pe aa ke baiThā thā
na pūchhā hogā kisī ne to chal diyā hogā
jahāñ pahuñch ke qadam Dagmagā.e haiñ sab ke
usī maqām se ab apnā rāsta hogā
ye mere shahr ka ek aur hadisa hoga
wo kal yahan mera mehman ban chuka hoga
talash mein hun kisi ki main kab se sargardan
usi tarah koi mujh ko bhi DhunDhta hoga
meri tarah se koi chiKHta hai rahon mein
meri tarah koi duniya ko dekhta hoga
laga ke aaega chehra koi naya shab mein
wo jis ko baiTh ke din mein tarashta hoga
shanasa chehre bhi lagne lage hain begane
ab apna waqt hi shayad badal raha hoga
udas udas sa khoya hua sa rahta hai
kuchh us se bhi koi kah kar badal gaya hoga
thaka thaka sa usi dar pe aa ke baiTha tha
na puchha hoga kisi ne to chal diya hoga
jahan pahunch ke qadam Dagmagae hain sab ke
usi maqam se ab apna rasta hoga

kaisī kaisī raah meñ dīvāreñ karte haiñ haa.il log
phir bhī manzil pā lete haiñ ham jaise zinda dil log
vo dekho sāgar garjā tūfān uThā nayyā Duubī
aur tamāsha dekh rahe haiñ baiThe sāhil sāhil log
bazm sajā kar bheñT kiye haiñ hamdardī ke chand alfāz
merā dukhḌā baañT rahe haiñ mere ġham meñ shāmil log
bastī bastī ghuum rahe haiñ bhiiḌ bhare chaurāhoñ par
ujle ujle pahnāoñ meñ chehre badle qātil log
TuuT chaleñgī sab āshā.eñ tab hī jīvan raas aa.egā
kuchh din aur kaseñge ham par ta.ane mahfil mahfil log
kitnī ummīdoñ kī sham.eñ jalte hī bujh jaatī haiñ
ab bhī an-chāhe chhātī par dhar hī dete haiñ sil log
barf ke ā.īna-ḳhānoñ meñ sho.aloñ kā siñgār kareñge
aivānoñ meñ aish manā kar taḌpeñge patthar dil log
kaisi kaisi rah mein diwaren karte hain hail log
phir bhi manzil pa lete hain hum jaise zinda dil log
wo dekho sagar garja tufan uTha nayya Dubi
aur tamasha dekh rahe hain baiThe sahil sahil log
bazm saja kar bhenT kiye hain hamdardi ke chand alfaz
mera dukhDa banT rahe hain mere gham mein shamil log
basti basti ghum rahe hain bhiD bhare chaurahon par
ujle ujle pahnaon mein chehre badle qatil log
TuT chalengi sab aashaen tab hi jiwan ras aaega
kuchh din aur kasenge hum par tane mahfil mahfil log
kitni ummidon ki shamen jalte hi bujh jati hain
ab bhi an-chahe chhati par dhar hi dete hain sil log
barf ke aaina-KHanon mein shoalon ka singar karenge
aiwanon mein aish mana kar taDpenge patthar dil log

safar meñ aise ka.ī marhale bhī aate haiñ
har ek moḌ pe kuchh log chhūT jaate haiñ
ye jaan kar bhī ki patthar har ek haath meñ hai
jiyāle log haiñ shīshoñ ke ghar banāte haiñ
jo rahne vaale haiñ log un ko ghar nahīñ dete
jo rahne vaalā nahīñ us ke ghar banāte haiñ
jinheñ ye fikr nahīñ sar rahe rahe na rahe
vo sach hī kahte haiñ jab bolne pe aate haiñ
kabhī jo baat kahī thī tire ta.alluq se
ab us ke bhī ka.ī matlab nikāle jaate haiñ
safar mein aise kai marhale bhi aate hain
har ek moD pe kuchh log chhuT jate hain
ye jaan kar bhi ki patthar har ek hath mein hai
jiyale log hain shishon ke ghar banate hain
jo rahne wale hain log un ko ghar nahin dete
jo rahne wala nahin us ke ghar banate hain
jinhen ye fikr nahin sar rahe rahe na rahe
wo sach hi kahte hain jab bolne pe aate hain
kabhi jo baat kahi thi tere talluq se
ab us ke bhi kai matlab nikale jate hain

sharīk-e-ālam-e-kaif-o-surūr maiñ bhī thā
ki raat jashn meñ tere huzūr maiñ bhī thā
ajiib vaqt thā duniyā qarīb thī mere
ġhazab ye thā tire dāman se duur maiñ bhī thā
ġhamoñ ke ghere meñ jab raqs kar rahī thī hayāt
tamāsh-bīñ kī tarah be-shu.ūr maiñ bhī thā
na ruknā raah meñ shart-e-safar meñ shāmil thā
thakan se varna bahut chuur chuur maiñ bhī thā
utar rahā thā lahū kis balā kā āñkhoñ meñ
tire ḳhayāl meñ us dam zarūr maiñ bhī thā
guzarte vaqt ne pahre baiThā diye 'ābid'
ḳhatā.eñ un kī na thiiñ be-qusūr maiñ bhī thā
sharik-e-alam-e-kaif-o-surur main bhi tha
ki raat jashn mein tere huzur main bhi tha
ajib waqt tha duniya qarib thi mere
ghazab ye tha tere daman se dur main bhi tha
ghamon ke ghere mein jab raqs kar rahi thi hayat
tamash-bin ki tarah be-shuur main bhi tha
na rukna rah mein shart-e-safar mein shamil tha
thakan se warna bahut chur chur main bhi tha
utar raha tha lahu kis bala ka aankhon mein
tere KHayal mein us dam zarur main bhi tha
guzarte waqt ne pahre baiTha diye 'abid'
KHataen un ki na thin be-qusur main bhi tha

pardes meñ huuñ aur ghanī tīrgī to hai
par mutma.in huuñ raat tire shahr kī to hai
dhartī pe aa raheñgī abhī sab bulandiyāñ
chaTTān dhīre dhīre khisakne lagī to hai
is kā to ġham nahīñ ki muḳhālif sabhī hue
chubhtī huī sī baat bhī ham ne kahī to hai
phailā ke haath pair na so jaa.e chāñdnī
sāhil hai rut javān hai aur raat bhī to hai
kholo na khiḌkiyāñ ki saverā nahīñ huā
bujhte hue diye haiñ abhī raushnī to hai
tanhā.ī meñ ye kaun hai chauñkā gayā mujhe
vo aadmī nahīñ na sahī par koī to hai
pardes mein hun aur ghani tirgi to hai
par mutmain hun raat tere shahr ki to hai
dharti pe aa rahengi abhi sab bulandiyan
chaTTan dhire dhire khisakne lagi to hai
is ka to gham nahin ki muKHalif sabhi hue
chubhti hui si baat bhi hum ne kahi to hai
phaila ke hath pair na so jae chandni
sahil hai rut jawan hai aur raat bhi to hai
kholo na khiDkiyan ki sawera nahin hua
bujhte hue diye hain abhi raushni to hai
tanhai mein ye kaun hai chaunka gaya mujhe
wo aadmi nahin na sahi par koi to hai

maiñ apne jism meñ kuchh is tarah se bikhrā huuñ
ki ye bhī kah nahīñ saktā maiñ kaun huuñ kyā huuñ
unheñ ḳhushī hai isī baat se ki zinda huuñ
maiñ un kī daa.eñ hathelī kī ek rekhā huuñ
maiñ pī gayā huuñ ka.ī āñsuoñ ke sail-e-ravāñ
maiñ apne dil ko samundar banā.e baiThā huuñ
vo mere dost jo ek ek kar ke duur hue
maiñ un ko aaj bhī apne qarīb paatā huuñ
muhīt karne kī koshish fuzūl hai mujh ko
nadī kā chhor nahīñ huuñ maiñ bahtā dariyā huuñ
mujhī pe pheñke hai patthar jo koī aatā hai
ki jaise maiñ tirī khiḌkī kā koī shīsha huuñ
main apne jism mein kuchh is tarah se bikhra hun
ki ye bhi kah nahin sakta main kaun hun kya hun
unhen KHushi hai isi baat se ki zinda hun
main un ki daen hatheli ki ek rekha hun
main pi gaya hun kai aansuon ke sail-e-rawan
main apne dil ko samundar banae baiTha hun
wo mere dost jo ek ek kar ke dur hue
main un ko aaj bhi apne qarib pata hun
muhit karne ki koshish fuzul hai mujh ko
nadi ka chhor nahin hun main bahta dariya hun
mujhi pe phenke hai patthar jo koi aata hai
ki jaise main teri khiDki ka koi shisha hun

safar kā shauq na manzil kī justujū baaqī
musāfiroñ ke badan meñ nahīñ lahū baaqī
tamām raat havāoñ kā gasht jaarī thā
savere tak na rahā koī hū-ba-hū baaqī
sabhī tarah se ta.āruf to ho gayā un kā
rahī hai ab to mulāqāt rū-ba-rū baaqī
jo bhiiḌ bikhre to dekhūñ talab ye kaisī hai
dayār-e-ġhair meñ hai kis kī justujū baaqī
vahī nazāre vahī garmī-e-suḳhan hai magar
na hī vo baat na vo tarz-e-guftugū baaqī
zamāna mujh se judā ho gayā zamāna huā
rahā hai ab to bichhaḌne ko mujh se tū baaqī
usī lihāz kā 'ābid' malāl hai ham ko
rahā na aaj jo daurān-e-guftugū baaqī
safar ka shauq na manzil ki justuju baqi
musafiron ke badan mein nahin lahu baqi
tamam raat hawaon ka gasht jari tha
sawere tak na raha koi hu-ba-hu baqi
sabhi tarah se taaruf to ho gaya un ka
rahi hai ab to mulaqat ru-ba-ru baqi
jo bhiD bikhre to dekhun talab ye kaisi hai
dayar-e-ghair mein hai kis ki justuju baqi
wahi nazare wahi garmi-e-suKHan hai magar
na hi wo baat na wo tarz-e-guftugu baqi
zamana mujh se juda ho gaya zamana hua
raha hai ab to bichhaDne ko mujh se tu baqi
usi lihaz ka 'abid' malal hai hum ko
raha na aaj jo dauran-e-guftugu baqi

kār-nāma ai ġham-e-dil kuchh tirā ye kam nahīñ
bah ga.e āñkhoñ se dariyā aur āñkheñ nam nahīñ
saaf thā har lafz us kī be-badal taqrīr kā
phir lahū ne naqsh jo chhoḌe haiñ vo mub.ham nahīñ
har zamāne meñ nahīñ pahchānñā mushkil unheñ
sar qalam hote raheñge un ke lekin ġham nahīñ
karbalā hī ne kiye haiñ murtasim dil par nuqūsh
varna is duniyā meñ ġham kī vārdāteñ kam nahīñ
dil hī dil vo bhīgī lakḌī kī tarah sulgā kiyā
us ke chehre se to lagtā thā ki koī ġham nahīñ
kaifiyat kaisī ajab is shahr kī yādoñ kī hai
garm hai ātish nahīñ aur sard hai shabnam nahīñ
ik alag tahzīb hai tanhā.iyoñ ke shahr kī
ek hī aalam hamesha aur koī mausam nahīñ
phir rahe haiñ log phir hāthoñ meñ sañg-reze liye
aur apne sar meñ saudā is ghaḌī kuchh kam nahīñ
ham se 'ābid' apne rahbar ko shikāyat ye rahī
aañkh mūñde un ke pīchhe chalne vaale ham nahīñ
kar-nama ai gham-e-dil kuchh tera ye kam nahin
bah gae aankhon se dariya aur aankhen nam nahin
saf tha har lafz us ki be-badal taqrir ka
phir lahu ne naqsh jo chhoDe hain wo mubham nahin
har zamane mein nahin pahchanna mushkil unhen
sar qalam hote rahenge un ke lekin gham nahin
karbala hi ne kiye hain murtasim dil par nuqush
warna is duniya mein gham ki wardaten kam nahin
dil hi dil wo bhigi lakDi ki tarah sulga kiya
us ke chehre se to lagta tha ki koi gham nahin
kaifiyat kaisi ajab is shahr ki yaadon ki hai
garm hai aatish nahin aur sard hai shabnam nahin
ek alag tahzib hai tanhaiyon ke shahr ki
ek hi aalam hamesha aur koi mausam nahin
phir rahe hain log phir hathon mein sang-reze liye
aur apne sar mein sauda is ghaDi kuchh kam nahin
hum se 'abid' apne rahbar ko shikayat ye rahi
aankh munde un ke pichhe chalne wale hum nahin

gītoñ kā shahr hai ki nagar soz-o-sāz kā
qalb-e-shikasta aur ye aalam gudāz kā
chāroñ taraf sajī haiñ dukāneñ ḳhulūs kī
chamkā hai kārobār har ik hīlā-sāz kā
vo chāhe ḳhvāb ho ki haqīqat magar kabhī
ehsāñ uThā.egā na libās-e-majāz kā
jis tarah chāhā jaa.e hai chāhā nahīñ abhī
andesha jaan khaa.e hai ifshā-e-rāz kā
bahrūpiyā hai koī phire hai nagar nagar
qātil kā ruup dhāre kabhī chārasāz kā
yuuñ hañste hañste dār-e-fanā se chalā hai vo
jaise safar nasīb ho arz-e-hijāz kā
'ābid' ġhamoñ kī dhuup meñ jalnā hai chaar din
bas qissa muḳhtasar hai ye umr-e-darāz kā
giton ka shahr hai ki nagar soz-o-saz ka
qalb-e-shikasta aur ye aalam gudaz ka
chaaron taraf saji hain dukanen KHulus ki
chamka hai karobar har ek hila-saz ka
wo chahe KHwab ho ki haqiqat magar kabhi
ehsan uThaega na libas-e-majaz ka
jis tarah chaha jae hai chaha nahin abhi
andesha jaan khae hai ifsha-e-raaz ka
bahrupiya hai koi phire hai nagar nagar
qatil ka rup dhaare kabhi chaarasaz ka
yun hanste hanste dar-e-fana se chala hai wo
jaise safar nasib ho arz-e-hijaz ka
'abid' ghamon ki dhup mein jalna hai chaar din
bas qissa muKHtasar hai ye umr-e-daraaz ka

hādsoñ se be-ḳhabar the log dhartī par tamām
āsmāñ kī nīlgūñ āñkhoñ meñ the manzar tamām
rafta rafta rasm-e-sañg-bārī jahāñ se uTh ga.ī
dhīre dhīre ho ga.e bastī ke sab patthar tamām
tishna-lab dhartī pe jab bahtā hai pyāsoñ kā lahū
muddatoñ maqtal meñ sar ḳham rahte haiñ ḳhanjar tamām
zindagī bikhrī huī hai is tarah fōtpath par
bastiyāñ ābād haiñ aur log haiñ be-ghar tamām
shāhrāheñ daf.atan sho.ale ugalne lag ga.iiñ
ghar kī jānib chal paḌā hai shahr ghabrā kar tamām
sub.h ke saare ujāle rāstoñ meñ kho ga.e
shab ke añdhiyāroñ meñ gum haiñ shaam ke manzar tamām
ab kahāñ vo log vo raunaq vo naġhme vo fazā
shahr kī galiyāñ haiñ suunī suune bām-o-dar tamām
hadson se be-KHabar the log dharti par tamam
aasman ki nilgun aankhon mein the manzar tamam
rafta rafta rasm-e-sang-bari jahan se uTh gai
dhire dhire ho gae basti ke sab patthar tamam
tishna-lab dharti pe jab bahta hai pyason ka lahu
muddaton maqtal mein sar KHam rahte hain KHanjar tamam
zindagi bikhri hui hai is tarah footpath par
bastiyan aabaad hain aur log hain be-ghar tamam
shahrahen dafatan shoale ugalne lag gain
ghar ki jaanib chal paDa hai shahr ghabra kar tamam
subh ke sare ujale raston mein kho gae
shab ke andhiyaron mein gum hain sham ke manzar tamam
ab kahan wo log wo raunaq wo naghme wo faza
shahr ki galiyan hain suni sune baam-o-dar tamam

gulāb rangoñ ko zā'frānī nahīñ karūñgā
maiñ aise paudoñ kī bāġhbānī nahīñ karūñgā
kisī kī ḳhātir ġhalat-bayānī nahīñ karūñgā
maiñ jhūTe logoñ kī tarjumānī nahīñ karūñgā
sunā hai ab vo ḳhilāf mere gavāhī degā
jo kah rahā thā ki bad-gumānī nahīñ karūñgā
sazā maiñ ḳhud ko kabhī na dūñgā tire kiye kī
jigar ko chhalnī lahū ko paanī nahīñ karūñgā
tumhāre ġham kā tumhārī yādoñ kā maiñ amiiñ huuñ
kahā thā tum se ki be-imānī nahīñ karūñgā
mu'āf tujh ko maiñ pahle bhī kar chukā huuñ lekin
dubāra tujh par ye mehrbānī nahīñ karūñgā
ye ġhair-mumkin hai phir bhī hākim banā to 'ādil'
sitam-rasīdoñ pe hukmrānī nahīñ karūñgā
gulab rangon ko za'frani nahin karunga
main aise paudon ki baghbani nahin karunga
kisi ki KHatir ghalat-bayani nahin karunga
main jhuTe logon ki tarjumani nahin karunga
suna hai ab wo KHilaf mere gawahi dega
jo kah raha tha ki bad-gumani nahin karunga
saza main KHud ko kabhi na dunga tere kiye ki
jigar ko chhalni lahu ko pani nahin karunga
tumhaare gham ka tumhaari yaadon ka main amin hun
kaha tha tum se ki be-imani nahin karunga
mu'af tujh ko main pahle bhi kar chuka hun lekin
dubara tujh par ye mehrbani nahin karunga
ye ghair-mumkin hai phir bhi hakim bana to 'adil'
sitam-rasidon pe hukmrani nahin karunga

apnī āñkhoñ se tabāhī ye nazāra dekhūñ
yā'nī tujh ko maiñ kisī aur kā hotā dekhūñ
merī dīvāngī is moḌ pe le aa.ī hai
har kisī chehre meñ bas ek hī chehra dekhūñ
ye jo tasvīr musavvir ne banā.ī varna
chāñd ko Thahre hue paanī meñ chaltā dekhūñ
tishnagī laakh sahī par ye nahīñ ho saktā
ḳhud ko lāchār banā.ūñ sū-e-dariyā dekhūñ
ye tirī zid ki taḌaptā huā dekhe mujh ko
merī ḳhvāhish ki hamesha tujhe hañstā dekhūñ
sāmne tujh ko biThā.ūñ tirā māthā chūmūñ
terī āñkheñ tirī zulfeñ tirā chehra dekhūñ
do qadam chal ke ye dil ne kahā 'ādil-rāhī'
āḳhirī baar palaT kar use jaatā dekhūñ
apni aankhon se tabahi ye nazara dekhun
ya'ni tujh ko main kisi aur ka hota dekhun
meri diwangi is moD pe le aai hai
har kisi chehre mein bas ek hi chehra dekhun
ye jo taswir musawwir ne banai warna
chand ko Thahre hue pani mein chalta dekhun
tishnagi lakh sahi par ye nahin ho sakta
KHud ko lachaar banaun su-e-dariya dekhun
ye teri zid ki taDapta hua dekhe mujh ko
meri KHwahish ki hamesha tujhe hansta dekhun
samne tujh ko biThaun tera matha chumun
teri aankhen teri zulfen tera chehra dekhun
do qadam chal ke ye dil ne kaha 'adil-rahi'
aaKHiri bar palaT kar use jata dekhun

us ne ye fāsla is vāste rakkhā hogā
paas aa kar mire baiThegā to charchā hogā
aaj phir us ne mujhe yaad kiyā hai shāyad
dil ne yūñhī to nahīñ shor machāyā hogā
dekhnā log mohabbat kī misāleñ deñge
naam aa.egā mirā zikr tumhārā hogā
dard bechainī taḌap ranj-o-alam tanhā.ī
ham ne sochā hī nahīñ itnā ḳhasāra hogā
jis ko din-rāt duāoñ meñ hai māñgā ham ne
vaqt aa.egā kisī din vo hamārā hogā
hijr is vāste manzūr kiyā hai maiñ ne
terā har zaḳhm mujhe dil se gavārā hogā
us kī bechainī batātī hai ki aadil 'rāhī'
bhūlā-bisrā hī koī yaad to aatā hogā
us ne ye fasla is waste rakkha hoga
pas aa kar mere baiThega to charcha hoga
aaj phir us ne mujhe yaad kiya hai shayad
dil ne yunhi to nahin shor machaya hoga
dekhna log mohabbat ki misalen denge
nam aaega mera zikr tumhaara hoga
dard bechaini taDap ranj-o-alam tanhai
hum ne socha hi nahin itna KHasara hoga
jis ko din-raat duaon mein hai manga hum ne
waqt aaega kisi din wo hamara hoga
hijr is waste manzur kiya hai main ne
tera har zaKHm mujhe dil se gawara hoga
us ki bechaini batati hai ki aadil 'rahi'
bhula-bisra hi koi yaad to aata hoga

use tum se mohabbat hai ġhalat-fahmī meñ mat rahnā
ye bas dil kī sharārat hai ġhalat-fahmī meñ mat rahnā
tumhī ko dekh kar vo muskurātā hai to hairat kyā
use hañsne kī aadat hai ġhalat-fahmī meñ mat rahnā
hue barbād to ab āh-o-zārī kar rahe ho tum
kahā bhī thā siyāsat hai ġhalat-fahmī meñ mat rahnā
maiñ tujh ko chāhtā huuñ baat ye sach hai magar phir bhī
mujhe terī zarūrat hai ġhalat-fahmī meñ mat rahnā hī
jhukī nazroñ se taknā aur ḳhamoshī se guzar jaanā
mohabbat kī rivāyat hai ġhalat-fahmī meñ mat rahnā
kiyā kartā huuñ 'rāhī' us kī tārīfeñ sabab ye hai
vo mujh se ḳhūbsūrat hai ġhalat-fahmī meñ mat rahnā
use tum se mohabbat hai ghalat-fahmi mein mat rahna
ye bas dil ki shararat hai ghalat-fahmi mein mat rahna
tumhi ko dekh kar wo muskuraata hai to hairat kya
use hansne ki aadat hai ghalat-fahmi mein mat rahna
hue barbaad to ab aah-o-zari kar rahe ho tum
kaha bhi tha siyasat hai ghalat-fahmi mein mat rahna
main tujh ko chahta hun baat ye sach hai magar phir bhi
mujhe teri zarurat hai ghalat-fahmi mein mat rahna hi
jhuki nazron se takna aur KHamoshi se guzar jaana
mohabbat ki riwayat hai ghalat-fahmi mein mat rahna
kiya karta hun 'rahi' us ki tarifen sabab ye hai
wo mujh se KHubsurat hai ghalat-fahmi mein mat rahna

kasak dil kī miTāne meñ zarā sī der lagtī hai
kisī kā ġham bhulāne meñ zarā sī der lagtī hai
kisī ko chaah kar apnā banānā Thiik hai lekin
mohabbat āzmāne meñ zarā sī der lagtī hai
tumheñ paane kī ḳhvāhish meñ huā ehsās ye mujh ko
muqaddar āzmāne meñ zarā sī der lagtī hai
jise minnat murādoñ se baḌī mushkil se paayā ho
use dil se bhulāne meñ zarā sī der lagtī hai
ki jis dil kī zamīñ barsoñ se banjar ho to phir us par
na.ī chāhat ugāne meñ zarā sī der lagtī hai
ġhazal paḌh kar to āsānī se mahfil luuT sakte ho
magar izzat kamāne meñ zarā sī der lagtī hai
dil-e-muztar ko āḳhir kaun samjhā.egā ai 'rāhī'
sukūn-e-qalb paane meñ zarā sī der lagtī hai
kasak dil ki miTane mein zara si der lagti hai
kisi ka gham bhulane mein zara si der lagti hai
kisi ko chah kar apna banana Thik hai lekin
mohabbat aazmane mein zara si der lagti hai
tumhein pane ki KHwahish mein hua ehsas ye mujh ko
muqaddar aazmane mein zara si der lagti hai
jise minnat muradon se baDi mushkil se paya ho
use dil se bhulane mein zara si der lagti hai
ki jis dil ki zamin barson se banjar ho to phir us par
nai chahat ugane mein zara si der lagti hai
ghazal paDh kar to aasani se mahfil luT sakte ho
magar izzat kamane mein zara si der lagti hai
dil-e-muztar ko aaKHir kaun samjhaega ai 'rahi'
sukun-e-qalb pane mein zara si der lagti hai

gard jam jaa.e to shīsha nahīñ dekhā jaatā
ya.anī tasvīr ko dhuñdlā nahīñ dekhā jaatā
tishnagī aa tujhe dariyā ke havāle kar duuñ
tujh ko is haal meñ pyāsā nahīñ dekhā jaatā
tum mirā nām-o-nasab pūchh rahe ho sab se
ishq ho jaa.e to shajara nahīñ dekhā jaatā
lauT aane kī tasallī tirī jhūTī hī sahī
ab to muḌ-muḌ ke yuuñ rasta nahīñ dekhā jaatā
sher achchhe jo bure lagte haiñ duniyā ko mire
ho ġhazal meñ tirā charchā nahīñ dekhā jaatā
log milte haiñ bichhaḌte haiñ magar kyoñ mujh se
yuuñ tirā chhoḌ ke jaanā nahīñ dekhā jaatā
izz-o-tauqīr kā ye haal hasad meñ ham se
qad kisī kā bhī ho ūñchā nahīñ dekhā jaatā
gard jam jae to shisha nahin dekha jata
yani taswir ko dhundla nahin dekha jata
tishnagi aa tujhe dariya ke hawale kar dun
tujh ko is haal mein pyasa nahin dekha jata
tum mera nam-o-nasab puchh rahe ho sab se
ishq ho jae to shajara nahin dekha jata
lauT aane ki tasalli teri jhuTi hi sahi
ab to muD-muD ke yun rasta nahin dekha jata
sher achchhe jo bure lagte hain duniya ko mere
ho ghazal mein tera charcha nahin dekha jata
log milte hain bichhaDte hain magar kyon mujh se
yun tera chhoD ke jaana nahin dekha jata
izz-o-tauqir ka ye haal hasad mein hum se
qad kisi ka bhi ho uncha nahin dekha jata

hijr kā sog manānā kabhī dariyā ronā
yaad kar ke tujhe hañsnā kabhī ronā ronā
kyā batā.ūñ use kis baat pe hañste dekhā
kyā batā.ūñ mujhe kis baat pe aaya ronā
kaise bhūlūñgā vo bebāk adā.eñ us kī
us kī bāteñ to vo hañsnā vo lipaTnā ronā
baat auroñ kī nahīñ tū to mirā apnā thā
kaash tujh ko nazar aatā mire dil kā ronā
koī to baat use itnā rulātī hogī
achchhā lagtā hai kise TuuT ke tanhā ronā
tum to ḳhush the na mujhe chhoḌ ke jāte-jāte
vaqt-e-ruḳhsat tumheñ kis baat pe aaya ronā
muddatoñ baad ye ehsās huā hai 'rāhī'
muddatoñ baad phir aaya mujhe itnā ronā
hijr ka sog manana kabhi dariya rona
yaad kar ke tujhe hansna kabhi rona rona
kya bataun use kis baat pe hanste dekha
kya bataun mujhe kis baat pe aaya rona
kaise bhulunga wo bebak adaen us ki
us ki baaten to wo hansna wo lipaTna rona
baat auron ki nahin tu to mera apna tha
kash tujh ko nazar aata mere dil ka rona
koi to baat use itna rulati hogi
achchha lagta hai kise TuT ke tanha rona
tum to KHush the na mujhe chhoD ke jate-jate
waqt-e-ruKHsat tumhein kis baat pe aaya rona
muddaton baad ye ehsas hua hai 'rahi'
muddaton baad phir aaya mujhe itna rona

tujhe yaad kar ke bhulāne se pahle
maiñ royā bahut muskurāne se pahle
ki ro-ro ke sonā to hañs-hañs ke uThnā
ham aise na the dil lagāne se pahle
mire ḳhvāb rah jaa.eñ na phir adhūre
jabīñ chuum lenā jagāne se pahle
tum apnī tabāhī kā mātam to kar lo
mire haal pe muskurāne se pahle
bahut yaad aa.egī pāgal sī laḌkī
ye sochā nahīñ thā bhulāne se pahle
maiñ TuuTā maiñ bikhrā huā reza-reza
mirī jaañ tire ḳhat jalāne se pahle
tumheñ sirf ranj-o-alam hī mileñge
zarā soch lo dil lagāne se pahle
ġhazal pesh-e-ḳhidmat hai 'rāhī' kī sun lo
kahā us ne sab ko sunāne se pahle
tujhe yaad kar ke bhulane se pahle
main roya bahut muskurane se pahle
ki ro-ro ke sona to hans-hans ke uThna
hum aise na the dil lagane se pahle
mere KHwab rah jaen na phir adhure
jabin chum lena jagane se pahle
tum apni tabahi ka matam to kar lo
mere haal pe muskurane se pahle
bahut yaad aaegi pagal si laDki
ye socha nahin tha bhulane se pahle
main TuTa main bikhra hua reza-reza
meri jaan tere KHat jalane se pahle
tumhein sirf ranj-o-alam hi milenge
zara soch lo dil lagane se pahle
ghazal pesh-e-KHidmat hai 'rahi' ki sun lo
kaha us ne sab ko sunane se pahle

maiñ na kahtā thā mire yaar badal jaatā hai
vaqt kitnā bhī ho dushvār badal jaatā hai
maiñ ne bas dil kī sunī varna tire baare meñ
log kahte the ḳhabar-dār badal jaatā hai
hākim-e-vaqt yuuñ maġhrūr na ban hosh meñ aa
piir aatā hai to itvār badal jaatā hai
tujh pe kaise ho yaqīñ mujh ko ki ab tū yaksar
apnā kahtā to hai har baar badal jaatā hai
ye nazākat ye dikhāvā ye takabbur achchhā
yā'nī daulat se bhī me'yār badal jaatā hai
dekhne vaalo haqārat se na dekho mujh ko
bhuuk se jism kā ākār badal jaatā hai
kyā batā.ūñ ki mohabbat ke safar meñ 'rāhī'
ġham to rah jaatā hai ġham-ḳhvār badal jaatā hai
main na kahta tha mere yar badal jata hai
waqt kitna bhi ho dushwar badal jata hai
main ne bas dil ki suni warna tere bare mein
log kahte the KHabar-dar badal jata hai
hakim-e-waqt yun maghrur na ban hosh mein aa
pir aata hai to itwar badal jata hai
tujh pe kaise ho yaqin mujh ko ki ab tu yaksar
apna kahta to hai har bar badal jata hai
ye nazakat ye dikhawa ye takabbur achchha
ya'ni daulat se bhi me'yar badal jata hai
dekhne walo haqarat se na dekho mujh ko
bhuk se jism ka aakar badal jata hai
kya bataun ki mohabbat ke safar mein 'rahi'
gham to rah jata hai gham-KHwar badal jata hai

jise ham kah sakeñ apnā koī aisā nahīñ miltā
tire hamnām milte haiñ koī tujh sā nahīñ miltā
mohabbat ke safar meñ haiñ musāfir ham musāfir tum
hameñ manzil nahīñ miltī tumheñ rasta nahīñ miltā
kisī kī ruḳhsatī ke baad tanhā.ī ke aalam meñ
ġhamoñ kā saath hotā hai koī tanhā nahīñ miltā
samajh lenā koī maqsad hai us kī chāplūsī meñ
jhukā kar sar koī iḳhlās se itnā nahīñ miltā
jidhar dekho udhar sach bolne vaale hī milte haiñ
ta.ajjub hai koī is daur meñ jhūTā nahīñ miltā
talab hai raushnī kī to jalāo ḳhud diyā 'rāhī'
bujhāne tishnagī pyāse kī to dariyā nahīñ miltā
jise hum kah saken apna koi aisa nahin milta
tere hamnam milte hain koi tujh sa nahin milta
mohabbat ke safar mein hain musafir hum musafir tum
hamein manzil nahin milti tumhein rasta nahin milta
kisi ki ruKHsati ke baad tanhai ke aalam mein
ghamon ka sath hota hai koi tanha nahin milta
samajh lena koi maqsad hai us ki chaplusi mein
jhuka kar sar koi iKHlas se itna nahin milta
jidhar dekho udhar sach bolne wale hi milte hain
tajjub hai koi is daur mein jhuTa nahin milta
talab hai raushni ki to jalao KHud diya 'rahi'
bujhane tishnagi pyase ki to dariya nahin milta

hai asar is tarah dil par ishq kī tāsīr kā
āj-kal hai haal jaisā vādī-e-kashmīr kā
yuuñ to duniyā kā koī manzar mujhe bhāyā nahīñ
haañ magar shaidā huā huuñ maiñ tirī tasvīr kā
hai mirī duniyā meñ terī ahmiyat kuchh is tarah
martaba hai shā.erī meñ jis tarah se 'mīr' kā
yaad tum aaoge mujh ko merī jaañ ye jaan lo
zikr jab bhī aa.egā merī ġhazal meñ hiir kā
maiñ ne to bas ain likkhā thā lifāfe par magar
jaane kyā samjhā hai matlab us ne is tahrīr kā
tum se milnā aur phir mil kar bichhaḌ jaane kā ġham
faisla shāyad yahī hai kātib-e-taqdīr kā
sher maiñ ne bhī sunā.e ḳhuub 'rāhī' rāt-bhar
zikr chheḌā thā kisī ne bazm meñ jab 'mīr' kā
hai asar is tarah dil par ishq ki tasir ka
aaj-kal hai haal jaisa wadi-e-kashmir ka
yun to duniya ka koi manzar mujhe bhaya nahin
han magar shaida hua hun main teri taswir ka
hai meri duniya mein teri ahmiyat kuchh is tarah
martaba hai shaeri mein jis tarah se 'mir' ka
yaad tum aaoge mujh ko meri jaan ye jaan lo
zikr jab bhi aaega meri ghazal mein hir ka
main ne to bas ain likkha tha lifafe par magar
jaane kya samjha hai matlab us ne is tahrir ka
tum se milna aur phir mil kar bichhaD jaane ka gham
faisla shayad yahi hai katib-e-taqdir ka
sher main ne bhi sunae KHub 'rahi' raat-bhar
zikr chheDa tha kisi ne bazm mein jab 'mir' ka

tū ne hī har qadam pe diyā hausla mujhe
yārab nahīñ hai tere sivā aasrā mujhe
ik baar us ne kah to diyā dilrubā mujhe
taktā rahā maiñ aa.ine ko aa.ina mujhe
jin ke liye sanad thī mirī baat kal talak
dene lage haiñ aaj vahī mashvara mujhe
college meñ is liye bhī to jaatā rahā ki vo
ai kaash ik nazar hī sahī dekhtā mujhe
nārāz apne aap se huuñ maan yā na maan
tujh se shikāyateñ haiñ na koī gila mujhe
har aan har ḳhushī hai milī is ke bāvajūd
kyoñ lag rahī hai zindagī merī sazā mujhe
hāfiz mirā ḳhudā hai so kahnā fuzūl hai
apne sivā kisī kā nahīñ aasrā mujhe
is 'ain shiin qaaf meñ ik pal sukūñ nahīñ
detā hai jaise 'rāhī' koī bad-du'ā mujhe
tu ne hi har qadam pe diya hausla mujhe
yarab nahin hai tere siwa aasra mujhe
ek bar us ne kah to diya dilruba mujhe
takta raha main aaine ko aaina mujhe
jin ke liye sanad thi meri baat kal talak
dene lage hain aaj wahi mashwara mujhe
college mein is liye bhi to jata raha ki wo
ai kash ek nazar hi sahi dekhta mujhe
naraaz apne aap se hun man ya na man
tujh se shikayaten hain na koi gila mujhe
har aan har KHushi hai mili is ke bawajud
kyon lag rahi hai zindagi meri saza mujhe
hafiz mera KHuda hai so kahna fuzul hai
apne siwa kisi ka nahin aasra mujhe
is 'ain shin qaf mein ek pal sukun nahin
deta hai jaise 'rahi' koi bad-du'a mujhe

terī har baat pe tanqīd nahīñ kar saktā
haañ magar jhuuT kī tā.īd nahīñ kar saktā
tū agar jaan bhī māñge to ḳhushī se de duuñ
maiñ tire hukm kī tardīd nahīñ kar saktā
āḳhirī 'ishq kiyā maiñ ne magar pahlī baar
dūsrī baar ye tafrīd nahīñ kar saktā
maiñ ne dekhā hai badaltā huā lahja terā
is liye tujh se to ummīd nahīñ kar saktā
tū ne is haal meñ chhoḌā hai ki allāh allāh
'iid kā din hai magar 'iid nahīñ kar saktā
ye alag baat suḳhanvar huuñ maiñ 'ādil-rāhī'
dard itne haiñ ki tasvīr nahīñ kar saktā
teri har baat pe tanqid nahin kar sakta
han magar jhuT ki taid nahin kar sakta
tu agar jaan bhi mange to KHushi se de dun
main tere hukm ki tardid nahin kar sakta
aaKHiri 'ishq kiya main ne magar pahli bar
dusri bar ye tafrid nahin kar sakta
main ne dekha hai badalta hua lahja tera
is liye tujh se to ummid nahin kar sakta
tu ne is haal mein chhoDa hai ki allah allah
'id ka din hai magar 'id nahin kar sakta
ye alag baat suKHanwar hun main 'adil-rahi'
dard itne hain ki taswir nahin kar sakta

jin logoñ se merī yaarī hotī hai
un meñ koī baat to pyārī hotī
duniyā meñ ik shaḳhs hī pyārā lagtā hai
ham aisoñ meñ ye bīmārī hotī hai
jab bhī apne yāroñ se miltā huuñ maiñ
jaane kyoñ bas baat tumhārī hotī hai
sab ko dil kā raaz batānā Thiik nahīñ
duniyā-dārī duniyā-dārī hotī hai
jhuuT bahut āsān hai lekin ai 'rāhī'
sach kahne meñ kuchh dushvārī hotī hai
jin logon se meri yari hoti hai
un mein koi baat to pyari hoti
duniya mein ek shaKHs hi pyara lagta hai
hum aison mein ye bimari hoti hai
jab bhi apne yaron se milta hun main
jaane kyon bas baat tumhaari hoti hai
sab ko dil ka raaz batana Thik nahin
duniya-dari duniya-dari hoti hai
jhuT bahut aasan hai lekin ai 'rahi'
sach kahne mein kuchh dushwari hoti hai

vahāñ shāyad koī baiThā huā hai
abhī khiḌkī meñ ik jaltā diyā hai
mirā dil bhī ajab ḳhālī viyā hai
kisī kī yaad ne jis ko bharā hai
parinde shāḳh se lipTe hue haiñ
ye kaisā ḳhauf ḳhema-zan huā hai
mirī ḳhāmoshiyoñ kī jhiil meñ phir
kisī āvāz kā patthar girā hai
mohabbat kā muqaddar dekhte ho
havā ne kuchh to paanī par likhā hai
usī par khul rahe haiñ saare mausam
jo apne ghar se bāhar aa gayā hai
charāġho ab zarā apnī sunāo
havā kā kaam puurā ho chukā hai
mohabbat phir vahīñ le aa.ī 'ādil'
ye jañgal bār-hā dekhā huā hai
wahan shayad koi baiTha hua hai
abhi khiDki mein ek jalta diya hai
mera dil bhi ajab KHali wiya hai
kisi ki yaad ne jis ko bhara hai
parinde shaKH se lipTe hue hain
ye kaisa KHauf KHema-zan hua hai
meri KHamoshiyon ki jhil mein phir
kisi aawaz ka patthar gira hai
mohabbat ka muqaddar dekhte ho
hawa ne kuchh to pani par likha hai
usi par khul rahe hain sare mausam
jo apne ghar se bahar aa gaya hai
charagho ab zara apni sunao
hawa ka kaam pura ho chuka hai
mohabbat phir wahin le aai 'adil'
ye jangal bar-ha dekha hua hai

jo ashk ban ke hamārī palak pe baiThā thā
tumheñ bhī yaad hai ab tak vo ḳhvāb kis kā thā
hamesha pūchhtī rahtī hai rāstoñ kī havā
yūñhī ruke ho yahāñ yā kisī ne rokā thā
lagā huā hai abhī tak ye jaan ko khaTkā
ki us ne jaate hue kyuuñ palaT ke dekhā thā
ḳhabar kise hai kise pūchhiye batā.e kaun
purāne qasr meñ kyā sub.h-o-shām jaltā thā
vajūd hai ye kahīñ bah na jaa.e lahroñ meñ
girā girā ke palak aabjū ko rokā thā
fazā.eñ aisī to 'ādil' kabhī na mahkī thiiñ
havā ke haath pe ye kis kā naam likkhā thā
jo ashk ban ke hamari palak pe baiTha tha
tumhein bhi yaad hai ab tak wo KHwab kis ka tha
hamesha puchhti rahti hai raston ki hawa
yunhi ruke ho yahan ya kisi ne roka tha
laga hua hai abhi tak ye jaan ko khaTka
ki us ne jate hue kyun palaT ke dekha tha
KHabar kise hai kise puchhiye batae kaun
purane qasr mein kya subh-o-sham jalta tha
wajud hai ye kahin bah na jae lahron mein
gira gira ke palak aabju ko roka tha
fazaen aisi to 'adil' kabhi na mahki thin
hawa ke hath pe ye kis ka nam likkha tha

rāste sikhāte haiñ kis se kyā alag rakhnā
manzileñ alag rakhnā qāfila alag rakhnā
ba.ad ek muddat ke lauT kar vo aayā hai
aaj to kahānī se hādisa alag rakhnā
jis se ham ne sīkhā thā saath saath chalnā hai
ab vahī batātā hai naqsh-e-pā alag rakhnā
kūza-gar ne jaane kyuuñ aadmī banāyā hai
us ko sab khilaunoñ se tum zarā alag rakhnā
lauT kar to aa.e ho tajraboñ kī sūrat hai
par mirī kahānī se falsafa alag rakhnā
tum to ḳhuub vāqif ho ab tumhī batāo nā
kis meñ kyā milānā hai kis se kyā alag rakhnā
ḳhvāhishoñ kā ḳhamyāza ḳhvāb kyuuñ bhareñ 'ādil'
aaj merī āñkhoñ se rat-jagā alag rakhnā
raste sikhate hain kis se kya alag rakhna
manzilen alag rakhna qafila alag rakhna
baad ek muddat ke lauT kar wo aaya hai
aaj to kahani se hadisa alag rakhna
jis se hum ne sikha tha sath sath chalna hai
ab wahi batata hai naqsh-e-pa alag rakhna
kuza-gar ne jaane kyun aadmi banaya hai
us ko sab khilaunon se tum zara alag rakhna
lauT kar to aae ho tajrabon ki surat hai
par meri kahani se falsafa alag rakhna
tum to KHub waqif ho ab tumhi batao na
kis mein kya milana hai kis se kya alag rakhna
KHwahishon ka KHamyaza KHwab kyun bharen 'adil'
aaj meri aankhon se rat-jaga alag rakhna

paañv pattoñ pe dhīre se dhartā huā
vo guzar jā.egā yuuñ hī Dartā huā
bojh sūraj kā sar par uThāne ko hai
ek saaya nadī meñ utartā huā
shaam sāhil pe gum-sum sī baiThī huī
aur dariyā meñ sonā bikhartā huā
tere aane kī us ko ḳhabar kis ne dī
ek āshufta-sar hai sañvartā huā
dekhtā rah gayā apnī parchhā.iyāñ
vaqt guzrā hai kitnā Thahartā huā
panw patton pe dhire se dharta hua
wo guzar jaega yun hi Darta hua
bojh suraj ka sar par uThane ko hai
ek saya nadi mein utarta hua
sham sahil pe gum-sum si baiThi hui
aur dariya mein sona bikharta hua
tere aane ki us ko KHabar kis ne di
ek aashufta-sar hai sanwarta hua
dekhta rah gaya apni parchhaiyan
waqt guzra hai kitna Thaharta hua

din ke siine pe shaam kā patthar
ek patthar pe dūsrā patthar
ye sunā thā ki devtā hai vo
mere haq hī meñ kyuuñ huā patthar
dā.ere bante aur miTte the
jhiil meñ jab kabhī girā patthar
ab to ābād hai vahāñ bastī
ab kahāñ tere naam kā patthar
ho ga.e manziloñ ke sab raahī
de rahā hai kise sadā patthar
saare taare zamīñ pe gir jaate
zor se maiñ jo pheñktā patthar
naam ne kaam kar dikhāyā hai
sab ne dekhā hai tairtā patthar
tū use kyā uThā.egā 'ādil'
'mīr' tak se na uTh sakā patthar
din ke sine pe sham ka patthar
ek patthar pe dusra patthar
ye suna tha ki dewta hai wo
mere haq hi mein kyun hua patthar
daere bante aur miTte the
jhil mein jab kabhi gira patthar
ab to aabaad hai wahan basti
ab kahan tere nam ka patthar
ho gae manzilon ke sab rahi
de raha hai kise sada patthar
sare tare zamin pe gir jate
zor se main jo phenkta patthar
nam ne kaam kar dikhaya hai
sab ne dekha hai tairta patthar
tu use kya uThaega 'adil'
'mir' tak se na uTh saka patthar

safar ke ba.ad bhī mujh ko safar meñ rahnā hai
nazar se girnā bhī goyā ḳhabar meñ rahnā hai
abhī se os ko kirnoñ se pī rahe ho tum
tumheñ to ḳhvāb sā āñkhoñ ke ghar meñ rahnā hai
havā to aap kī qismat meñ honā likkhā thā
magar maiñ aag huuñ mujh ko shajar meñ rahnā hai
nikal ke ḳhud se jo ḳhud hī meñ Duub jaatā hai
maiñ vo safīna huuñ jis ko bhañvar meñ rahnā hai
tumhāre ba.ad koī rāsta nahīñ miltā
to tai huā ki udāsī ke ghar meñ rahnā hai
jalā ke kaun mujhe ab chale kisī kī taraf
bujhe diye ko to 'ādil' khañDar meñ rahnā hai
safar ke baad bhi mujh ko safar mein rahna hai
nazar se girna bhi goya KHabar mein rahna hai
abhi se os ko kirnon se pi rahe ho tum
tumhein to KHwab sa aankhon ke ghar mein rahna hai
hawa to aap ki qismat mein hona likkha tha
magar main aag hun mujh ko shajar mein rahna hai
nikal ke KHud se jo KHud hi mein Dub jata hai
main wo safina hun jis ko bhanwar mein rahna hai
tumhaare baad koi rasta nahin milta
to tai hua ki udasi ke ghar mein rahna hai
jala ke kaun mujhe ab chale kisi ki taraf
bujhe diye ko to 'adil' khanDar mein rahna hai

ek ik lamhe ko palkoñ pe sajātā huā ghar
raas aatā hai kise hijr manātā huā ghar
ḳhvāb ke ḳhadshe se ab niiñd uḌī jaatī hai
maiñ ne dekhā hai use chhoḌ ke jaatā huā ghar
gar zabāñ hotī to patthar hī batātā sab ko
kis qadar TuuTā hai vo ḳhud ko banātā huā ghar
us kā ab zikr na kar chhoḌ ke jaane vaale
tū ne dekhā hī kahāñ ashk bahātā huā ghar
ab use yaad kahūñ yaas kahūñ yā vahshat
mujh ko aatā hai nazar ḳhaak uḌātā huā ghar
thak gayā kyā mire tūlānī safar se 'ādil'
so gayā saath mire mujh ko sulātā huā ghar
ek ek lamhe ko palkon pe sajata hua ghar
ras aata hai kise hijr manata hua ghar
KHwab ke KHadshe se ab nind uDi jati hai
main ne dekha hai use chhoD ke jata hua ghar
gar zaban hoti to patthar hi batata sab ko
kis qadar TuTa hai wo KHud ko banata hua ghar
us ka ab zikr na kar chhoD ke jaane wale
tu ne dekha hi kahan ashk bahata hua ghar
ab use yaad kahun yas kahun ya wahshat
mujh ko aata hai nazar KHak uData hua ghar
thak gaya kya mere tulani safar se 'adil'
so gaya sath mere mujh ko sulata hua ghar

chāñd taare banā ke kāġhaz par
ḳhush hue ghar sajā ke kāġhaz par
bastiyāñ kyuuñ talāsh karte haiñ
log jañgal ugā ke kāġhaz par
jaane kyā ham se kah gayā mausam
ḳhushk pattā girā ke kāġhaz par
hañste hañste miTā diye us ne
shahr kitne basā ke kāġhaz par
ham ne chāhā ki ham bhī uḌ jaa.eñ
ek chiḌiyā uḌā ke kāġhaz par
log sāhil talāsh karte haiñ
ek dariyā bahā ke kāġhaz par
naav sūraj kī dhuup kā dariyā
tham ga.e kaise aa ke kāġhaz par
ḳhvāb bhī ḳhvāb ho ga.e 'ādil'
shakl-o-sūrat dikhā ke kāġhaz par
chand tare bana ke kaghaz par
KHush hue ghar saja ke kaghaz par
bastiyan kyun talash karte hain
log jangal uga ke kaghaz par
jaane kya hum se kah gaya mausam
KHushk patta gira ke kaghaz par
hanste hanste miTa diye us ne
shahr kitne basa ke kaghaz par
hum ne chaha ki hum bhi uD jaen
ek chiDiya uDa ke kaghaz par
log sahil talash karte hain
ek dariya baha ke kaghaz par
naw suraj ki dhup ka dariya
tham gae kaise aa ke kaghaz par
KHwab bhi KHwab ho gae 'adil'
shakl-o-surat dikha ke kaghaz par

mausam-e-gul meñ bhī gul nazr-e-ḳhizāñ haiñ saare
mutma.in koī nahīñ mahv-e-fuġhāñ haiñ saare
hosh-mandī se qadam aage baḌhāo logo
apnī jānib hī khiñche tīr-o-kamāñ haiñ saare
chahchahāne kī sadā aa.ī thī kal tak jin se
jaane kyoñ aaj vo ḳhāmosh makāñ haiñ saare
sirf dīvār kī ūñchā.ī nazar aatī hai
ai mire shahr mire log kahāñ haiñ saare
ab ḳhudā ḳhair kare qāfila vāloñ kī mire
kho.e kho.e hue manzil ke nishāñ haiñ saare
kitnā dhuñdlā diyā hālāt ne tum ko 'shauqī'
jin ko tum abr samajhte ho dhuāñ haiñ saare
mausam-e-gul mein bhi gul nazr-e-KHizan hain sare
mutmain koi nahin mahw-e-fughan hain sare
hosh-mandi se qadam aage baDhao logo
apni jaanib hi khinche tir-o-kaman hain sare
chahchahane ki sada aai thi kal tak jin se
jaane kyon aaj wo KHamosh makan hain sare
sirf diwar ki unchai nazar aati hai
ai mere shahr mere log kahan hain sare
ab KHuda KHair kare qafila walon ki mere
khoe khoe hue manzil ke nishan hain sare
kitna dhundla diya haalat ne tum ko 'shauqi'
jin ko tum abr samajhte ho dhuan hain sare

terī ummīd ke asbāb nazar aate nahīñ
kyoñ mujhe koī hasīñ ḳhvāb nazar aate nahīñ
itnā bhaTkā huuñ aziyyat ke bayābāñ meñ ki ab
koī bhī lamha-e-nāyāb nazar aate nahīñ
kis qadar dhuñdle haiñ mazlūm kī aahoñ se falak
mehr-o-anjum huuñ ki mahtāb nazar aate nahīñ
dast-bardār nahīñ rasm-e-ta.alluq se maiñ
phir bhalā kyoñ mujhe ahbāb nazar aate nahīñ
itnī duurī hai ab un se ki mujhe ai 'shauqī'
chain se haiñ ki vo betāb nazar aate nahīñ
teri ummid ke asbab nazar aate nahin
kyon mujhe koi hasin KHwab nazar aate nahin
itna bhaTka hun aziyyat ke bayaban mein ki ab
koi bhi lamha-e-nayab nazar aate nahin
kis qadar dhundle hain mazlum ki aahon se falak
mehr-o-anjum hun ki mahtab nazar aate nahin
dast-bardar nahin rasm-e-talluq se main
phir bhala kyon mujhe ahbab nazar aate nahin
itni duri hai ab un se ki mujhe ai 'shauqi'
chain se hain ki wo betab nazar aate nahin

ai ḳhudā hasrat-o-jazbāt ke maare hue log
ab kahāñ jaa.eñ ye hālāt ke maare hue log
terī duniyā kī kahānī bhī ajab hai maulā
dar-ba-dar rahte haiñ haq baat ke maare hue log
sub.h-e-nau ke liye zambīl-e-talab laa.e haiñ
dasht-e-vīrāñ meñ siyah raat ke maare hue log
tū bhī ārām zarā kar le ġhubār-e-manzil
abhī so.e haiñ musāfāt ke maare hue log
ho ke māyūs parī-ḳhāne se lauTe 'shauqī'
jaane kyoñ shoḳh ishārāt ke maare hue log
ai KHuda hasrat-o-jazbaat ke mare hue log
ab kahan jaen ye haalat ke mare hue log
teri duniya ki kahani bhi ajab hai maula
dar-ba-dar rahte hain haq baat ke mare hue log
subh-e-nau ke liye zambil-e-talab lae hain
dasht-e-viran mein siyah raat ke mare hue log
tu bhi aaram zara kar le ghubar-e-manzil
abhi soe hain musafat ke mare hue log
ho ke mayus pari-KHane se lauTe 'shauqi'
jaane kyon shoKH ishaaraat ke mare hue log

mas.ale aur bhī haiñ ishq ke āzār ke saath
sirf ik karb nahīñ umr kī raftār ke saath
haa.e mahrūmī-e-qismat ki tujhe pā na sake
ham har ik samt ga.e hasrat-e-dīdār ke saath
kaise maiñ aap kī tāzīm bajā lā.ūñgā
merī bantī hī nahīñ hāshiya-bardār ke saath
abhī ḳhush-rang hai tābānī mire āñgan kī
ranjisheñ hone lagīñ kyoñ dar-o-dīvār ke saath
dars dete haiñ bahut log payambar vaale
baiThtā koī nahīñ muflis-o-nādār ke saath
us ke hisse kā bhī ġham mujh ko atā kar de magar
an-ginat ḳhushiyāñ rahīñ maulā mire yaar ke saath
guftugū kā bhī salīqa nahīñ jin ko 'shauqī'
aaj phirte haiñ vahī mansab-o-dastār ke saath
masale aur bhi hain ishq ke aazar ke sath
sirf ek karb nahin umr ki raftar ke sath
hae mahrumi-e-qismat ki tujhe pa na sake
hum har ek samt gae hasrat-e-didar ke sath
kaise main aap ki tazim baja launga
meri banti hi nahin hashiya-bardar ke sath
abhi KHush-rang hai tabani mere aangan ki
ranjishen hone lagin kyon dar-o-diwar ke sath
dars dete hain bahut log payambar wale
baiThta koi nahin muflis-o-nadar ke sath
us ke hisse ka bhi gham mujh ko ata kar de magar
an-ginat KHushiyan rahin maula mere yar ke sath
guftugu ka bhi saliqa nahin jin ko 'shauqi'
aaj phirte hain wahi mansab-o-dastar ke sath

kaun sukh-chain se hai kis kī pazīrā.ī hai
terī duniyā meñ har ik moḌ pe rusvā.ī hai
jhiil sī āñkheñ tirī aur gulābī tire hoñT
merī chāhat ke hī sadqe meñ ye ra.anā.ī hai
maiñ jo chup-chāp sā baiThā huuñ tirī mahfil meñ
ye mirā shauq nahīñ zarbat-e-tanhā.ī hai
ghar meñ ghuT ghuT ke hī mar jaate haiñ bīmār ġharīb
ab shifā-ḳhāne meñ is auj pe mahñgā.ī hai
maiñ samundar to nahīñ adnā sā shā.ir huuñ magar
dariyā se baḌh ke mire sher meñ gahrā.ī hai
jaan kar bhī nahīñ pahchānte haiñ 'shauqī' log
terī bastī meñ ajab tarz-e-shanāsā.ī hai
kaun sukh-chain se hai kis ki pazirai hai
teri duniya mein har ek moD pe ruswai hai
jhil si aankhen teri aur gulabi tere honT
meri chahat ke hi sadqe mein ye ranai hai
main jo chup-chap sa baiTha hun teri mahfil mein
ye mera shauq nahin zarbat-e-tanhai hai
ghar mein ghuT ghuT ke hi mar jate hain bimar gharib
ab shifa-KHane mein is auj pe mahngai hai
main samundar to nahin adna sa shair hun magar
dariya se baDh ke mere sher mein gahrai hai
jaan kar bhi nahin pahchante hain 'shauqi' log
teri basti mein ajab tarz-e-shanasai hai

nasīb meñ hai judā.ī to ronā-dhonā kyā
hai saarī chiiz parā.ī to ronā-dhonā kyā
yahāñ to apne hī apnoñ ko maar dete haiñ
havā ne sham.a bujhā.ī to ronā-dhonā kyā
usī ne haath baḌhāyā thā dostī ke liye
usī ne baat baḌhā.ī to ronā-dhonā kyā
mire aziiz hī jab mere munharif nikle
huī ḳhilāf ḳhudā.ī to ronā-dhonā kyā
hazār saal ke jab būḌhe mar ga.e 'shauqī'
kamā.ī chiiz gañvā.ī to ronā-dhonā kyā
nasib mein hai judai to rona-dhona kya
hai sari chiz parai to rona-dhona kya
yahan to apne hi apnon ko mar dete hain
hawa ne shama bujhai to rona-dhona kya
usi ne hath baDhaya tha dosti ke liye
usi ne baat baDhai to rona-dhona kya
mere aziz hi jab mere munharif nikle
hui KHilaf KHudai to rona-dhona kya
hazar sal ke jab buDhe mar gae 'shauqi'
kamai chiz ganwai to rona-dhona kya

sard mausam hai bahut hijr kā āzār bhī hai
kyā kaheñ tujh se ye dil ġham meñ giraftār bhī hai
kaise kah duuñ kī tire baa'd mujhe chain paḌā
sub.h ġhamgīn mirī raat dil-āzār bhī hai
zindagī kahtī hai Thahro na baḌho aur baḌho
manzileñ duur haiñ aur rāsta dushvār bhī hai
na.ī ta.amīr kā saudā hai sar-o-dil meñ magar
sāmne sahn kī girtī huī dīvār bhī hai
merā maddāh mire fan se nahīñ shahr kā shahr
ḳhud kī pahchān meñ kirdār kā kirdār bhī hai
har kisī se nahīñ miltā huuñ maiñ jhuk kar 'shauqī'
darmiyāñ apne koī chiiz ye me.aar bhī hai
sard mausam hai bahut hijr ka aazar bhi hai
kya kahen tujh se ye dil gham mein giraftar bhi hai
kaise kah dun ki tere ba'd mujhe chain paDa
subh ghamgin meri raat dil-azar bhi hai
zindagi kahti hai Thahro na baDho aur baDho
manzilen dur hain aur rasta dushwar bhi hai
nai tamir ka sauda hai sar-o-dil mein magar
samne sahn ki girti hui diwar bhi hai
mera maddah mere fan se nahin shahr ka shahr
KHud ki pahchan mein kirdar ka kirdar bhi hai
har kisi se nahin milta hun main jhuk kar 'shauqi'
darmiyan apne koi chiz ye mear bhi hai

tanhā.ī kī āġhosh meñ thā sub.h se pahle
miltī rahī ulfat kī sazā sub.h se pahle
shāyad mire lafzoñ pe taras aa.e use ab
rote hue māñgī hai duā sub.h se pahle
saaya bhī mirā kho gayā tārīki-e-shab meñ
zulmat kā asar aisā rahā sub.h se pahle
jab raat meñ so jaatī hai ye saarī ḳhudā.ī
detā hai mujhe kaun sadā sub.h se pahle
shāyad ki muqaddar meñ na ho kal kā ye sūraj
ho jaa.e har ik qarz adā sub.h se pahle
'shauqī' tujhe mil jā.eñge shaiḳh aur barahman
is shahr ke maiḳhāne meñ aa sub.h se pahle
tanhai ki aaghosh mein tha subh se pahle
milti rahi ulfat ki saza subh se pahle
shayad mere lafzon pe taras aae use ab
rote hue mangi hai dua subh se pahle
saya bhi mera kho gaya tariki-e-shab mein
zulmat ka asar aisa raha subh se pahle
jab raat mein so jati hai ye sari KHudai
deta hai mujhe kaun sada subh se pahle
shayad ki muqaddar mein na ho kal ka ye suraj
ho jae har ek qarz ada subh se pahle
'shauqi' tujhe mil jaenge shaiKH aur barahman
is shahr ke maiKHane mein aa subh se pahle

Dūbte Dūbte sūraj ne ziyā.eñ diiñ haiñ
terī yādoñ ne bahut dil ko sadā.eñ diiñ haiñ
ye adālat kisī tahrīr kī muhtāj nahīñ
vaqt ne har kas-o-nā-kas ko sazā.eñ diiñ haiñ
zindagī tujh ko barahna nahīñ rakkhā hai kabhī
ham ne har dard ko lafzoñ kī qabā.eñ diiñ haiñ
sirf fayyāzī ke qisse na muarriḳh likhnā
bujhte sho.aloñ ko bhī to us ne havā.eñ diiñ haiñ
shā.erī yūñhī nahīñ puḳhta mirī ai 'shauqī'
mere ustād ne kuchh aisī duā.eñ diiñ haiñ
Dubte Dubte suraj ne ziyaen din hain
teri yaadon ne bahut dil ko sadaen din hain
ye adalat kisi tahrir ki muhtaj nahin
waqt ne har kas-o-na-kas ko sazaen din hain
zindagi tujh ko barahna nahin rakkha hai kabhi
hum ne har dard ko lafzon ki qabaen din hain
sirf fayyazi ke qisse na muarriKH likhna
bujhte shoalon ko bhi to us ne hawaen din hain
shaeri yunhi nahin puKHta meri ai 'shauqi'
mere ustad ne kuchh aisi duaen din hain

ai ḳhudā kaisā samāñ aayā hai
shahr meñ har sū dhuāñ chhāyā hai
luT ga.ī ḳhalq-e-ḳhudā kī hasrat
ahd-e-nau aisā ziyāñ laayā hai
hijr ke dasht meñ yaksar maiñ ne
ġham ke dariyā ko ravāñ paayā hai
sirf mujh ko nahīñ daulat kī talab
sab ko darkār yahāñ maayā hai
baḌī mushkil se jahāñ ko 'shauqī'
merā andāz-e-bayāñ bhāyā hai
ai KHuda kaisa saman aaya hai
shahr mein har su dhuan chhaya hai
luT gai KHalq-e-KHuda ki hasrat
ahd-e-nau aisa ziyan laya hai
hijr ke dasht mein yaksar main ne
gham ke dariya ko rawan paya hai
sirf mujh ko nahin daulat ki talab
sab ko darkar yahan maya hai
baDi mushkil se jahan ko 'shauqi'
mera andaz-e-bayan bhaya hai

yahī nahīñ ki faqat pyaar karne aa.e haiñ
ham ek umr kā tāvān bharne aa.e haiñ
vo ek rañg mukammal ho jis se terā vajūd
vo rañg ham tire ḳhāke meñ bharne aa.e haiñ
ThiThur na jaa.eñ ham is ijz kī bulandī par
ham apnī sat.h se nīche utarne aa.e haiñ
ye buuñd ḳhuun kī lauh-e-kitāb-e-ruḳh ke liye
ye til sar-e-lab-o-ruḳhsār dharne aa.e haiñ
lagā rahe haiñ abhī ḳheme ġham kī vaadī meñ
ham is pahāḌ se dāman ko bharne aa.e haiñ
tire laboñ ko milī hai shaguftagī gul kī
hamārī aañkh ke hisse meñ jharne aa.e haiñ
'nisār' band-e-qabā kholnā muhāl na thā
so ham jamāl-e-qabā band karne aa.e haiñ
yahi nahin ki faqat pyar karne aae hain
hum ek umr ka tawan bharne aae hain
wo ek rang mukammal ho jis se tera wajud
wo rang hum tere KHake mein bharne aae hain
ThiThur na jaen hum is ijz ki bulandi par
hum apni sath se niche utarne aae hain
ye bund KHun ki lauh-e-kitab-e-ruKH ke liye
ye til sar-e-lab-o-ruKHsar dharne aae hain
laga rahe hain abhi KHeme gham ki wadi mein
hum is pahaD se daman ko bharne aae hain
tere labon ko mili hai shaguftagi gul ki
hamari aankh ke hisse mein jharne aae hain
'nisar' band-e-qaba kholna muhaal na tha
so hum jamal-e-qaba band karne aae hain

jo ban-sañvar ke vo ik māh-rū nikaltā hai
to har zabān se bas allāh-hū nikaltā hai
halāl rizq kā matlab kisān se pūchho
pasīna ban ke badan se lahū nikaltā hai
zamīn aur muqaddar kī ek hai fitrat
ki jo bhī boyā vahī hū-ba-hū nikaltā hai
ye chāñd raat hī dīdār kā vasīla hai
ba-roz-e-īd hī vo ḳhūb-rū nikaltā hai
tire baġhair gulistāñ ko kyā huā 'ādil'
jo gul nikaltā hai be-rañg-o-bū nikaltā hai
jo ban-sanwar ke wo ek mah-ru nikalta hai
to har zaban se bas allah-hu nikalta hai
halal rizq ka matlab kisan se puchho
pasina ban ke badan se lahu nikalta hai
zamin aur muqaddar ki ek hai fitrat
ki jo bhi boya wahi hu-ba-hu nikalta hai
ye chand raat hi didar ka wasila hai
ba-roz-e-id hi wo KHub-ru nikalta hai
tere baghair gulistan ko kya hua 'adil'
jo gul nikalta hai be-rang-o-bu nikalta hai

'ishq meñ jānñā zarūrī hai
kyā nahīñ aur kyā zarūrī hai
kaam lījiye dimāġh se lekin
dil se bhī mashvara zarūrī hai
dār-e-zulmat meñ raushnī ke liye
nusḳha-e-kīmiyā zarūrī hai
chheḌ kar chhoḌ ne meñ ḳhatra hai
saañp ko mārnā zarūrī hai
rishta rakhiye masarratoñ se magar
ġham se bhī rābta zarūrī hai
ḳhāmushī achchhī chiiz hai lekin
vaqt par bolnā zarūrī hai
jo bhī patthar-sifat haiñ un se zarā
ā.īno fāsla zarūrī hai
aarzū hai agar gulāboñ kī
shāḳh-e-gul se vafā zarūrī hai
'ishq mein jaanna zaruri hai
kya nahin aur kya zaruri hai
kaam lijiye dimagh se lekin
dil se bhi mashwara zaruri hai
dar-e-zulmat mein raushni ke liye
nusKHa-e-kimiya zaruri hai
chheD kar chhoD ne mein KHatra hai
sanp ko marna zaruri hai
rishta rakhiye masarraton se magar
gham se bhi rabta zaruri hai
KHamushi achchhi chiz hai lekin
waqt par bolna zaruri hai
jo bhi patthar-sifat hain un se zara
aaino fasla zaruri hai
aarzu hai agar gulabon ki
shaKH-e-gul se wafa zaruri hai

vo tasavvur meñ to aatā hai chalā jaatā hai
dhaḌkaneñ dil kī baḌhātā hai chalā jaatā hai
hone lagtā hai mujhe jab bhī takabbur kā gumāñ
koī ā.īna dikhātā hai chalā jaatā hai
koī darvesh mujhe roz savālī ban kar
ḳhvāb-e-ġhaflat se jagātā hai chalā jaatā hai
kaun hai dost yahāñ kaun hamārā dushman
gardish-e-vaqt batātā hai chalā jaatā hai
merī turbat pe sar-e-shām du'āoñ kā charāġh
koī ashkoñ se jalātā hai chalā jaatā hai
baiTh jaatā huuñ rah-e-'ishq meñ thak kar to junūñ
manzil-e-shauq baḌhātā hai chalā jaatā hai
vaqt aatā hai dabe paañv hamesha 'ālam'
sab kī auqāt batātā hai chalā jaatā hai
wo tasawwur mein to aata hai chala jata hai
dhaDkanen dil ki baDhata hai chala jata hai
hone lagta hai mujhe jab bhi takabbur ka guman
koi aaina dikhata hai chala jata hai
koi darwesh mujhe roz sawali ban kar
KHwab-e-ghaflat se jagata hai chala jata hai
kaun hai dost yahan kaun hamara dushman
gardish-e-waqt batata hai chala jata hai
meri turbat pe sar-e-sham du'aon ka charagh
koi ashkon se jalata hai chala jata hai
baiTh jata hun rah-e-'ishq mein thak kar to junun
manzil-e-shauq baDhata hai chala jata hai
waqt aata hai dabe panw hamesha 'alam'
sab ki auqat batata hai chala jata hai

is se pahle mirī ḳhvāhish mujhe rusvā kar de
izzat-e-nafs ko ḳhāliq mire zinda kar de
mujh se duniyā kī ye hālat nahīñ dekhī jaatī
mere mālik mere ehsās ko andhā kar de
dekh achchhā nahīñ ahbāb kī ġhībat karnā
ye amal tujh ko kisī roz na tanhā kar de
aa na jaa.e kahīñ lahje meñ takabbur yā-rab
mere baḌhte hue qad ko zarā chhoTā kar de
shādmānī meñ tirī yaad nahīñ aatī hai
koī ġham mujh ko atā mere masīhā kar de
is se pahle meri KHwahish mujhe ruswa kar de
izzat-e-nafs ko KHaliq mere zinda kar de
mujh se duniya ki ye haalat nahin dekhi jati
mere malik mere ehsas ko andha kar de
dekh achchha nahin ahbab ki ghibat karna
ye amal tujh ko kisi roz na tanha kar de
aa na jae kahin lahje mein takabbur ya-rab
mere baDhte hue qad ko zara chhoTa kar de
shadmani mein teri yaad nahin aati hai
koi gham mujh ko ata mere masiha kar de

chāhtā jo bhī hai vo kah ke guzar jaatā hai
dil-e-hassās is ehsās se mar jaatā hai
zehn meñ baat buzurgoñ kī tabhī baiThtī hai
jab javānī kā nasha sar se utar jaatā hai
jab anā merī zarūrat kā galā ghoñTtī hai
rang ḳhud-dārī ke chehre kā utar jaatā hai
Dasne lagtī hai mirī ḳhāna-badoshī mujh ko
jab koī panchhī kabhī shaam ko ghar jaatā hai
jhūTī tārīf se hotī hai masarrat us ko
aa.ina koī dikhā de to biphar jaatā hai
jurm kartā hai koī aur yahāñ par aalam
aur ilzām kisī aur ke sar jaatā hai
chahta jo bhi hai wo kah ke guzar jata hai
dil-e-hassas is ehsas se mar jata hai
zehn mein baat buzurgon ki tabhi baiThti hai
jab jawani ka nasha sar se utar jata hai
jab ana meri zarurat ka gala ghonTti hai
rang KHud-dari ke chehre ka utar jata hai
Dasne lagti hai meri KHana-badoshi mujh ko
jab koi panchhi kabhi sham ko ghar jata hai
jhuTi tarif se hoti hai masarrat us ko
aaina koi dikha de to biphar jata hai
jurm karta hai koi aur yahan par aalam
aur ilzam kisi aur ke sar jata hai

haiñ uljhaneñ tamām mirī zindagī ke saath
insāf kar rahā huuñ magar shā'irī ke saath
ye aur baat hai maiñ ziyāda na mil sakūñ
miltā nahīñ kisī se magar be-dilī ke saath
kaam aa.ī tīrgī meñ charāġhoñ kī dostī
guzrī shab-e-hayāt mirī raushnī ke saath
bikhre hue vajūd ko apne sameT kar
ham jiinā chāhte haiñ baḌī sādgī ke saath
hai jis kā jaisā zarf vo vaisā kiyā kare
karte nahīñ haiñ ham to daġhā dostī ke saath
'ālam' amīr-e-shahr bhī kartā hai ehtirām
rahte haiñ itnī shaan se ham muflisī ke saath
hain uljhanen tamam meri zindagi ke sath
insaf kar raha hun magar sha'iri ke sath
ye aur baat hai main ziyaada na mil sakun
milta nahin kisi se magar be-dili ke sath
kaam aai tirgi mein charaghon ki dosti
guzri shab-e-hayat meri raushni ke sath
bikhre hue wajud ko apne sameT kar
hum jina chahte hain baDi sadgi ke sath
hai jis ka jaisa zarf wo waisa kiya kare
karte nahin hain hum to dagha dosti ke sath
'alam' amir-e-shahr bhi karta hai ehtiram
rahte hain itni shan se hum muflisi ke sath

kabhī shafaq to kabhī gul kabhī jināñ mahke
tumhāre naqsh-e-qadam bhī kahāñ kahāñ mahke
koī amīn-e-sadāqat idhar se guzrā hai
qadam qadam pe jo yuuñ rāh-e-imtihāñ mahke
ye kis ke naam kī ḳhushbū hai mere she'roñ meñ
nafas nafas hai mo'attar mashām-e-jāñ mahke
chaman-badosh vo aa.e mire tasavvur meñ
mire ḳhayāl-o-ma'ānī kā kul-jahāñ mahke
ye kis ne raḳht-e-safar bāñdhne kī Thānī hai
zamīn vajd meñ hai aur āsmāñ mahke
jinhoñ ne rāh-e-sadāqat meñ apnī jāneñ diiñ
paḌho jo dāstāñ un kī to dāstāñ mahke
kabhi shafaq to kabhi gul kabhi jinan mahke
tumhaare naqsh-e-qadam bhi kahan kahan mahke
koi amin-e-sadaqat idhar se guzra hai
qadam qadam pe jo yun rah-e-imtihan mahke
ye kis ke nam ki KHushbu hai mere she'ron mein
nafas nafas hai mo'attar masham-e-jaan mahke
chaman-badosh wo aae mere tasawwur mein
mere KHayal-o-ma'ani ka kul-jahan mahke
ye kis ne raKHt-e-safar bandhne ki Thani hai
zamin wajd mein hai aur aasman mahke
jinhon ne rah-e-sadaqat mein apni jaanen din
paDho jo dastan un ki to dastan mahke

rang īsār ke chehre kā nikhartā kaise
zaḳhm ahbāb na dete to sañvartā kaise
mirī qismat meñ bulandī kā safar likkhā thā
sāzish-e-vaqt se pastī meñ utartā kaise
hausla thā mirā mazbūt pahāḌoñ kī tarah
TuuT kar tinkoñ kī mānind bikhartā kaise
saaya thā hī nahīñ maalī kā chaman ke sar par
rang phūloñ kā yatīmī meñ nikhartā kaise
muddatoñ rahnā thā jis peḌ ke saa.e meñ mujhe
us kī shāḳhoñ ko batāo maiñ kutartā kaise
maiñ ne chāhā thā zarā der vo Thahre 'ālam'
vo to bahtā huā dariyā thā Thahartā kaise
rang isar ke chehre ka nikharta kaise
zaKHm ahbab na dete to sanwarta kaise
meri qismat mein bulandi ka safar likkha tha
sazish-e-waqt se pasti mein utarta kaise
hausla tha mera mazbut pahaDon ki tarah
TuT kar tinkon ki manind bikharta kaise
saya tha hi nahin mali ka chaman ke sar par
rang phulon ka yatimi mein nikharta kaise
muddaton rahna tha jis peD ke sae mein mujhe
us ki shaKHon ko batao main kutarta kaise
main ne chaha tha zara der wo Thahre 'alam'
wo to bahta hua dariya tha Thaharta kaise

maiñ samajh rahā thā ki vaqt ne tirā naam dil se miTā diyā
shab-e-ġham magar tirī yaad ne mujhe aaj phir se rulā diyā
na hai tīrgī se gila koī na hai raushnī kī talab mujhe
mirī hasratoñ ke charāġh ko tirī be-ruḳhī ne bujhā diyā
ye mire hī zarf kī baat thī na kisī se kuchh bhī kahā magar
tirī furqatoñ kā jo dard thā mire āñsuoñ ne batā diyā
mire ham-nashīñ mire ham-navā tujhe nazr kyā karūñ maiñ batā
mirā dil bhī merā nahīñ rahā tire 'ishq meñ hī luTā diyā
na masarratoñ se sukūn kī kabhī chand sāñseñ 'atā huiiñ
ġham-e-zindagī tirā shukriya mujhe tū ne jiinā sikhā diyā
kahūñ us ko achchhā yā maiñ burā nahīñ hotā mujh se ye faisla
kabhī dostī ne vafā kiyā kabhī dostī ne daġhā diyā
main samajh raha tha ki waqt ne tera nam dil se miTa diya
shab-e-gham magar teri yaad ne mujhe aaj phir se rula diya
na hai tirgi se gila koi na hai raushni ki talab mujhe
meri hasraton ke charagh ko teri be-ruKHi ne bujha diya
ye mere hi zarf ki baat thi na kisi se kuchh bhi kaha magar
teri furqaton ka jo dard tha mere aansuon ne bata diya
mere ham-nashin mere ham-nawa tujhe nazr kya karun main bata
mera dil bhi mera nahin raha tere 'ishq mein hi luTa diya
na masarraton se sukun ki kabhi chand sansen 'ata huin
gham-e-zindagi tera shukriya mujhe tu ne jina sikha diya
kahun us ko achchha ya main bura nahin hota mujh se ye faisla
kabhi dosti ne wafa kiya kabhi dosti ne dagha diya

ghar meñ ārām kā saaya nahīñ rahne detī
ab to tanhā.ī bhī tanhā nahīñ rahne detī
muflisī kitnī ḳhatarnāk hai tum kyā jaano
ye salāmat koī rishta nahīñ rahne detī
ye to achchhā huā sāñsoñ pe nahīñ bas us kā
varna duniyā mujhe zinda nahīñ rahne detī
chāhtī kyā hai ye āvāra-mizājī merī
ek markaz pe hamesha nahīñ rahne detī
kyā burī shai hai ye shohrat kī havas bhī 'ālam'
achchhe-achchhoñ ko bhī achchhā nahīñ rahne detī
ghar mein aaram ka saya nahin rahne deti
ab to tanhai bhi tanha nahin rahne deti
muflisi kitni KHatarnak hai tum kya jaano
ye salamat koi rishta nahin rahne deti
ye to achchha hua sanson pe nahin bas us ka
warna duniya mujhe zinda nahin rahne deti
chahti kya hai ye aawara-mizaji meri
ek markaz pe hamesha nahin rahne deti
kya buri shai hai ye shohrat ki hawas bhi 'alam'
achchhe-achchhon ko bhi achchha nahin rahne deti

naqsh-e-hastī miTā bhī detā hai
hādisa hausla bhī detā hai
sab vafādār to nahīñ hote
yaar koī daġhā bhī detā hai
vaqt kartā hai chashm-poshī bhī
haath meñ aa.ina bhī detā hai
aañkh meñ chubhtā hai ġhubār magar
qāfile kā pata bhī detā hai
aaj ke daur meñ huā sābit
khoTā sikka sadā bhī detā hai
naqsh-e-hasti miTa bhi deta hai
hadisa hausla bhi deta hai
sab wafadar to nahin hote
yar koi dagha bhi deta hai
waqt karta hai chashm-poshi bhi
hath mein aaina bhi deta hai
aankh mein chubhta hai ghubar magar
qafile ka pata bhi deta hai
aaj ke daur mein hua sabit
khoTa sikka sada bhi deta hai

ai añdhere raushnī kī zad meñ aanā chhoḌ de
āftāb-e-vaqt par unglī uThānā chhoḌ de
ḳhud-baḳhud mahfūz ho jā.egī terī aabrū
maġhribī tahzīb se ḳhud ko sajānā chhoḌ de
nasl-e-nau meñ haq-parastī kī sifat aa jā.egī
luqma-e-tar apne bachchoñ ko khilānā chhoḌ de
mauj-e-tūfāñ se nipaTnā ḳhuub aatā hai mujhe
merī kashtī ko bhañvar āñkheñ dikhānā chhoḌ de
qābiliyyat hai agar tujh meñ to kuchh ban kar batā
tanz kī talvār duniyā par chalānā chhoḌ de
ai amīr-e-shahr ghar meñ raushnī ke vāste
ḳhuun muflis kā charāġhoñ meñ jalānā chhoḌ de
bol kar aatā nahīñ insān par vaqt-e-zavāl
mere ḳhasta-hāl par tū muskurānā chhoḌ de
ai andhere raushni ki zad mein aana chhoD de
aaftab-e-waqt par ungli uThana chhoD de
KHud-baKHud mahfuz ho jaegi teri aabru
maghribi tahzib se KHud ko sajaana chhoD de
nasl-e-nau mein haq-parasti ki sifat aa jaegi
luqma-e-tar apne bachchon ko khilana chhoD de
mauj-e-tufan se nipaTna KHub aata hai mujhe
meri kashti ko bhanwar aankhen dikhana chhoD de
qabiliyyat hai agar tujh mein to kuchh ban kar bata
tanz ki talwar duniya par chalana chhoD de
ai amir-e-shahr ghar mein raushni ke waste
KHun muflis ka charaghon mein jalana chhoD de
bol kar aata nahin insan par waqt-e-zawal
mere KHasta-haal par tu muskurana chhoD de

aisā lagtā hai vo nādān samajhte haiñ mujhe
jo bhī tafrīh kā sāmān samajhte haiñ mujhe
ḳhairiyat bhī mirī mā'lūm nahīñ karte haiñ
is-qadar log pareshān samajhte haiñ mujhe
shahr se aao to aane kā sabab pūchhte haiñ
gaañv ke log bhī mehmān samajhte haiñ mujhe
is liye merī ḳhushāmad nahīñ kartā koī
sab manānā bahut āsān samajhte haiñ mujhe
maiñ huuñ fankār to fankār hī samjhā jaa.e
aap kyoñ hindū musalmān samajhte haiñ mujhe
maiñ ne har zaḳhm pe marham kī numā.ish kī hai
jaane kyoñ log namakdān samajhte haiñ mujhe
log kyā kahte haiñ parvāh nahīñ hai 'ālam'
itnā kaafī hai ki insān samajhte haiñ mujhe
aisa lagta hai wo nadan samajhte hain mujhe
jo bhi tafrih ka saman samajhte hain mujhe
KHairiyat bhi meri ma'lum nahin karte hain
is-qadar log pareshan samajhte hain mujhe
shahr se aao to aane ka sabab puchhte hain
ganw ke log bhi mehman samajhte hain mujhe
is liye meri KHushamad nahin karta koi
sab manana bahut aasan samajhte hain mujhe
main hun fankar to fankar hi samjha jae
aap kyon hindu musalman samajhte hain mujhe
main ne har zaKHm pe marham ki numaish ki hai
jaane kyon log namakdan samajhte hain mujhe
log kya kahte hain parwah nahin hai 'alam'
itna kafi hai ki insan samajhte hain mujhe

mere ḳhvāboñ ko nigalne kā irāda na kare
kah do sūraj se nikalne kā irāda na kare
us se baḌh kar koī muhtāj nahīñ ho saktā
gir ke jo shaḳhs sañbhalne kā irāda na kare
jo havāoñ ke mizājoñ se nahīñ hai vāqif
mere hamrāh vo chalne kā irāda na kare
guftugū zahr-bharī sun le jo insānoñ kī
saañp bhī zahr ugalne kā irāda na kare
apnī qismat meñ hai manzil to ḳhud aa jā.egī
ab junūñ raah badalne kā irāda na kare
niyyateñ saaf ghaTāoñ kī nahīñ haiñ 'ālam'
chāñd se kah do nikalne kā irāda na kare
mere KHwabon ko nigalne ka irada na kare
kah do suraj se nikalne ka irada na kare
us se baDh kar koi muhtaj nahin ho sakta
gir ke jo shaKHs sanbhalne ka irada na kare
jo hawaon ke mizajon se nahin hai waqif
mere hamrah wo chalne ka irada na kare
guftugu zahr-bhari sun le jo insanon ki
sanp bhi zahr ugalne ka irada na kare
apni qismat mein hai manzil to KHud aa jaegi
ab junun rah badalne ka irada na kare
niyyaten saf ghaTaon ki nahin hain 'alam'
chand se kah do nikalne ka irada na kare

tamām fitnoñ se ḳhud ko bachā liyā maiñ ne
munāfiqīn se pīchhā chhuḌā liyā maiñ ne
na jaane kis liye zahmat uThā rahe haiñ log
darāz qad bhī jab apnā ghaTā liyā maiñ ne
shanāḳht ho sake jis se fareb-kāroñ kī
janāb-e-vālā vo chashma lagā liyā maiñ ne
mirī anā pe zarā bhī kahīñ jo harf aayā
to āsmān ko sar par uThā liyā maiñ ne
tujhe maiñ tark karūñ kis tarah ġhazal-goī
tujhe to ziist kā hissa banā liyā maiñ ne
hue shikār jo ahbāb bad-gumānī ke
unheñ bhī husn-e-vafā se manā liyā maiñ ne
masarratoñ se bahut ghuT rahā thā dam 'ālam'
ġham-e-hayāt ko apnā banā liyā maiñ ne
tamam fitnon se KHud ko bacha liya main ne
munafiqin se pichha chhuDa liya main ne
na jaane kis liye zahmat uTha rahe hain log
daraaz qad bhi jab apna ghaTa liya main ne
shanaKHt ho sake jis se fareb-karon ki
janab-e-wala wo chashma laga liya main ne
meri ana pe zara bhi kahin jo harf aaya
to aasman ko sar par uTha liya main ne
tujhe main tark karun kis tarah ghazal-goi
tujhe to zist ka hissa bana liya main ne
hue shikar jo ahbab bad-gumani ke
unhen bhi husn-e-wafa se mana liya main ne
masarraton se bahut ghuT raha tha dam 'alam'
gham-e-hayat ko apna bana liya main ne

ḳhāna-e-dil ko sajāoge to yaad ā.uñgā
pyaar kī sham' jalāo.ge to yaad ā.ūñgā
bhīge manzar meñ mirā 'aks dikhā.ī degā
bārishoñ meñ jo nahāo.ge to yaad ā.ūñgā
hogī mahsūs tumheñ merī vafā kī ḳhushbū
tum koī ḳhushbū lagāoge to yaad ā.ūñgā
jab bhī aa.egā tumheñ sajne sañvarne kā ḳhayāl
paas ā.īne ke jāoge to yaad ā.ūñgā
ruuTh jaane pe koī jab na manā.egā tumheñ
aur tum sab ko manāoge to yaad ā.ūñgā
apnī tanhā.ī ko tum jab bhī sukūt-e-shab meñ
merī ġhazloñ ko sunāoge to yaad ā.ūñgā
bhūlne ke liye mujh ko mirī yādoñ ke nuqūsh
saf.ha-e-dil se miTāoge to yaad ā.ūñgā
KHana-e-dil ko sajaoge to yaad aaunga
pyar ki sham' jalaoge to yaad aaunga
bhige manzar mein mera 'aks dikhai dega
barishon mein jo nahaoge to yaad aaunga
hogi mahsus tumhein meri wafa ki KHushbu
tum koi KHushbu lagaoge to yaad aaunga
jab bhi aaega tumhein sajne sanwarne ka KHayal
pas aaine ke jaoge to yaad aaunga
ruTh jaane pe koi jab na manaega tumhein
aur tum sab ko manaoge to yaad aaunga
apni tanhai ko tum jab bhi sukut-e-shab mein
meri ghazlon ko sunaoge to yaad aaunga
bhulne ke liye mujh ko meri yaadon ke nuqush
safha-e-dil se miTaoge to yaad aaunga

jis kī ḳhātir saarā zamāna chhoḌ diyā
us ne merā phone uThānā chhoḌ diyā
saarī saarī raat satānā chhoḌ diyā
tum ne kyoñ ḳhvāboñ meñ aanā chhoḌ diyā
un kī ġhalat-fahmī ko kahāñ tak duur kareñ
rūThe huoñ ko ham ne manānā chhoḌ diyā
jab se haqīqat sāmne aa.ī ḳhvāboñ kī
tasvīroñ se dil bahlānā chhoḌ diyā
pūchh rahī haiñ aa kar maujeñ sāhil se
us ne kyoñ panghaT par aanā chhoḌ diyā
har din is ke pāgal-pan se tang aa kar
maiñ ne is dil ko samjhānā chhoḌ diyā
dost banā kar dhoka diyā jab se us ne
ham ne ziyāda dost banānā chhoḌ diyā
'ālam' jin se mil na sakā dil barsoñ se
ham ne un se haath milānā chhoḌ diyā
jis ki KHatir sara zamana chhoD diya
us ne mera phone uThana chhoD diya
sari sari raat satana chhoD diya
tum ne kyon KHwabon mein aana chhoD diya
un ki ghalat-fahmi ko kahan tak dur karen
ruThe huon ko hum ne manana chhoD diya
jab se haqiqat samne aai KHwabon ki
taswiron se dil bahlana chhoD diya
puchh rahi hain aa kar maujen sahil se
us ne kyon panghaT par aana chhoD diya
har din is ke pagal-pan se tang aa kar
main ne is dil ko samjhana chhoD diya
dost bana kar dhoka diya jab se us ne
hum ne ziyaada dost banana chhoD diya
'alam' jin se mil na saka dil barson se
hum ne un se hath milana chhoD diya

kyā batā.ūñ kisī ko hai kyā dostī
hai ġham-e-zindagī kī davā dostī
nā-tavāñ ḳhud ko mahsūs jab bhī kiyā
tū ne baḳhshā mujhe hausla dostī
dekh kar jis ko lagtī hai duniyā hasīñ
hai mohabbat kā vo aa.ina dostī
raushnī kā safar yā añdhere kā ho
har safar meñ rahī ham-navā dostī
lākhoñ ehsāñ haiñ tere mirī zaat par
haq tirā kis tarah ho adā dostī
jis se 'ālam' mahaktā hai merā vajūd
ḳhushbūoñ kī hai aisī fazā dostī
kya bataun kisi ko hai kya dosti
hai gham-e-zindagi ki dawa dosti
na-tawan KHud ko mahsus jab bhi kiya
tu ne baKHsha mujhe hausla dosti
dekh kar jis ko lagti hai duniya hasin
hai mohabbat ka wo aaina dosti
raushni ka safar ya andhere ka ho
har safar mein rahi ham-nawa dosti
lakhon ehsan hain tere meri zat par
haq tera kis tarah ho ada dosti
jis se 'alam' mahakta hai mera wajud
KHushbuon ki hai aisi faza dosti

mādar-e-hind kī 'azmat kā pata chaltā hai
husn-e-kashmīr se jannat kā pata chaltā hai
qatra-e-āb kī qīmat kā pata chaltā hai
dhuup meñ pyaas kī shiddat kā pata chaltā hai
jab bhī kāñdhoñ pe uThātā huuñ janāza koī
zindagī terī haqīqat kā pata chaltā hai
paañv ho jaate haiñ jab rāh-e-vafā meñ zaḳhmī
tab kahīñ 'ishq kī 'azmat kā pata chaltā hai
'ilm par apne bahut jab koī kartā hai ġhurūr
us ke andar kī jahālat kā pata chaltā hai
us kī tahqīq jab aatī hai ḳhalāoñ meñ nazar
'ilm insān kī tāqat kā pata chaltā hai
jab nahīñ miltī hameñ vaqt-e-zarūrat 'ālam'
tab kisī chiiz kī qīmat kā pata chaltā hai
madar-e-hind ki 'azmat ka pata chalta hai
husn-e-kashmir se jannat ka pata chalta hai
qatra-e-ab ki qimat ka pata chalta hai
dhup mein pyas ki shiddat ka pata chalta hai
jab bhi kandhon pe uThata hun janaza koi
zindagi teri haqiqat ka pata chalta hai
panw ho jate hain jab rah-e-wafa mein zaKHmi
tab kahin 'ishq ki 'azmat ka pata chalta hai
'ilm par apne bahut jab koi karta hai ghurur
us ke andar ki jahaalat ka pata chalta hai
us ki tahqiq jab aati hai KHalaon mein nazar
'ilm insan ki taqat ka pata chalta hai
jab nahin milti hamein waqt-e-zarurat 'alam'
tab kisi chiz ki qimat ka pata chalta hai

tire dimāġh se saarā futūr niklegā
mirī vafā kā natīja zarūr niklegā
na sar uThā ke chalo pattharoñ kī bastī meñ
lagegī Thes to saarā ġhurūr niklegā
tū hausle se añdhere kā sāmnā kariyo
isī añdhere ke pahlū se nuur niklegā
nizām-e-‘adl to mar'ūb mujrimoñ se hai
hameñ yaqīñ hai hamārā qusūr niklegā
haiñ chand roz kī mehmān uljhaneñ 'ālam'
tire sukūn kā sūraj zarūr niklegā
tere dimagh se sara futur niklega
meri wafa ka natija zarur niklega
na sar uTha ke chalo pattharon ki basti mein
lagegi Thes to sara ghurur niklega
tu hausle se andhere ka samna kariyo
isi andhere ke pahlu se nur niklega
nizam-e-‘adl to mar'ub mujrimon se hai
hamein yaqin hai hamara qusur niklega
hain chand roz ki mehman uljhanen 'alam'
tere sukun ka suraj zarur niklega

kyoñ ho mujh se ḳhafā kaho to sahī
kyā hai merī ḳhatā kaho to sahī
hañste hañste chhalak paḌīñ āñkheñ
kaun yaad aa gayā kaho to sahī
is qadar ham se barhamī kyoñ hai
kis ne kyā kah diyā kaho to sahī
shīsha-e-dil ko toḌ kar mere
aap ko kyā milā kaho to sahī
kis ne kis ko bhulā diyā āḳhir
kaun hai be-vafā kaho to sahī
jān-levā haiñ hijr ke lamhe
ab na hoñge judā kaho to sahī
kho.e kho.e se rahte ho 'ālam'
ye tumheñ kyā huā kaho to sahī
kyon ho mujh se KHafa kaho to sahi
kya hai meri KHata kaho to sahi
hanste hanste chhalak paDin aankhen
kaun yaad aa gaya kaho to sahi
is qadar hum se barhami kyon hai
kis ne kya kah diya kaho to sahi
shisha-e-dil ko toD kar mere
aap ko kya mila kaho to sahi
kis ne kis ko bhula diya aaKHir
kaun hai be-wafa kaho to sahi
jaan-lewa hain hijr ke lamhe
ab na honge juda kaho to sahi
khoe khoe se rahte ho 'alam'
ye tumhein kya hua kaho to sahi

dānista kabhī aisī himāqat nahīñ kartā
fankār huuñ tauhīn-e-mohabbat nahīñ kartā
kyā raas use aa.egī dastār-e-fazīlat
jo apne usūloñ kī hifāzat nahīñ kartā
is daur meñ ham us ko farishta hī kaheñge
fāqoñ meñ jo ġhairat kī tijārat nahīñ kartā
tūfān se laḌne kā agar shauq na hotā
maiñ ‘azmat-e-sāhil se baġhāvat nahīñ kartā
shāyad hai 'azīz us ko mirī muflisī 'ālam'
vo mere muqaddar kī marammat nahīñ kartā
danista kabhi aisi himaqat nahin karta
fankar hun tauhin-e-mohabbat nahin karta
kya ras use aaegi dastar-e-fazilat
jo apne usulon ki hifazat nahin karta
is daur mein hum us ko farishta hi kahenge
faqon mein jo ghairat ki tijarat nahin karta
tufan se laDne ka agar shauq na hota
main ‘azmat-e-sahil se baghawat nahin karta
shayad hai 'aziz us ko meri muflisi 'alam'
wo mere muqaddar ki marammat nahin karta

nuur paiham safar meñ rahtā hai
us kā chehrā nazar meñ rahtā hai
us se manzil kī azmateñ pūchho
jo musalsal safar meñ rahtā hai
pā-e-nāzuk sañbhāl kar rakhnā
dil tirī rah-guzar meñ rahtā hai
mujh meñ ḳhāmī talāshne vaale
'aib to har bashar meñ rahtā hai
ḳhairiyat pūchhī shukriya varna
kaun kis kī ḳhabar meñ rahtā hai
fā.eda kyā lahū jalāne se
jab añdherā hī ghar meñ rahtā hai
kyā karūñ le ke is havelī ko
merā maazī khañDar meñ rahtā hai
vo bulandī ko chhū nahīñ saktā
jo agar aur magar meñ rahtā hai
nur paiham safar mein rahta hai
us ka chehra nazar mein rahta hai
us se manzil ki azmaten puchho
jo musalsal safar mein rahta hai
pa-e-nazuk sanbhaal kar rakhna
dil teri rah-guzar mein rahta hai
mujh mein KHami talashne wale
'aib to har bashar mein rahta hai
KHairiyat puchhi shukriya warna
kaun kis ki KHabar mein rahta hai
faeda kya lahu jalane se
jab andhera hi ghar mein rahta hai
kya karun le ke is haweli ko
mera mazi khanDar mein rahta hai
wo bulandi ko chhu nahin sakta
jo agar aur magar mein rahta hai

kabhī ilm ne use maat dī kabhī āgahī ne harā diyā
jise tīrgī na harā sakī use raushnī ne harā diyā
kabhī ḳhushk un ke na lab hue rahī jin kī qatroñ se dostī
jo samundaroñ ke rafīq the unheñ tishnagī ne harā diyā
jinheñ bebasī na harā sakī unheñ phir na koī harā sakā
jo zarūratoñ ke ġhulām the unheñ har kisī ne harā diyā
hameñ sar-bulandī atā huī jahāñ jis mahāz pe DaT ga.e
mare roz jis kī talab meñ ham usī zindagī ne harā diyā
na hai ilm-o-fan kī talab tumheñ na taraqqiyoñ kā junūn hai
jo tumhārā tarz-e-hayāt hai tumheñ bas usī ne harā diyā
rah-e-ishq meñ jo fanā hue unheñ jāvedānī atā huī
jo asīr-e-husn-e-hayāt the unheñ be-hisī ne harā diyā
kabhi ilm ne use mat di kabhi aagahi ne hara diya
jise tirgi na hara saki use raushni ne hara diya
kabhi KHushk un ke na lab hue rahi jin ki qatron se dosti
jo samundaron ke rafiq the unhen tishnagi ne hara diya
jinhen bebasi na hara saki unhen phir na koi hara saka
jo zaruraton ke ghulam the unhen har kisi ne hara diya
hamein sar-bulandi ata hui jahan jis mahaz pe DaT gae
mare roz jis ki talab mein hum usi zindagi ne hara diya
na hai ilm-o-fan ki talab tumhein na taraqqiyon ka junun hai
jo tumhaara tarz-e-hayat hai tumhein bas usi ne hara diya
rah-e-ishq mein jo fana hue unhen jawedani ata hui
jo asir-e-husn-e-hayat the unhen be-hisi ne hara diya

dil kiyā dast-e-sitam-gar ke havāle ham ne
aa.ina kar diyā patthar ke havāle ham ne
dekhne ke liye maujoñ kī vasī.a-un-nazarī
tishnagī kī hai samundar ke havāle ham ne
dekh to shauq-e-shahādat kī tamanna zālim
kar diyā sar tire ḳhanjar ke havāle ham ne
harf-e-tadbīr kī tafsīr samajhne ke liye
na kiyā ḳhud ko muqaddar ke havāle ham ne
aur kyā duuñ maiñ sazā ḳhvāb-mahal ko aalam
zindagī kar to dī chhappar ke havāle ham ne
dil kiya dast-e-sitam-gar ke hawale hum ne
aaina kar diya patthar ke hawale hum ne
dekhne ke liye maujon ki wasia-un-nazari
tishnagi ki hai samundar ke hawale hum ne
dekh to shauq-e-shahadat ki tamanna zalim
kar diya sar tere KHanjar ke hawale hum ne
harf-e-tadbir ki tafsir samajhne ke liye
na kiya KHud ko muqaddar ke hawale hum ne
aur kya dun main saza KHwab-mahal ko aalam
zindagi kar to di chhappar ke hawale hum ne

hasīn ḳhvāb dikhāyā dikhā ke chhoḌ diyā
kisī ne apnā banāyā banā ke chhoḌ diyā
jo us kī yādoñ kā dīpak kabhī huā raushan
to āñsuoñ se bujhāyā bujhā ke chhoḌ diyā
kiyā na us ne mire dard ko kabhī mahsūs
hamesha dil ko dukhāyā dukhā ke chhoḌ diyā
batātā kaise maiñ hassās ke ma'ānī use
so aa.ine ko uThāyā uThā ke chhoḌ diyā
maiñ hausla na juTā paayā us ko chhūne kā
naqāb ruḳh se haTāyā haTā ke chhoḌ diyā
kahīñ na us kī burā.ī meñ ham hue shāmil
nazar se jis ko girāyā girā ke chhoḌ diyā
bahut salīqe se us ne kiyā nazar-andāz
qarīb apne biThāyā biThā ke chhoḌ diyā
na un se rakkhī kabhī raushnī kī ummīdeñ
diyoñ ko ham ne jalāyā jalā ke chhoḌ diyā
hasin KHwab dikhaya dikha ke chhoD diya
kisi ne apna banaya bana ke chhoD diya
jo us ki yaadon ka dipak kabhi hua raushan
to aansuon se bujhaya bujha ke chhoD diya
kiya na us ne mere dard ko kabhi mahsus
hamesha dil ko dukhaya dukha ke chhoD diya
batata kaise main hassas ke ma'ani use
so aaine ko uThaya uTha ke chhoD diya
main hausla na juTa paya us ko chhune ka
naqab ruKH se haTaya haTa ke chhoD diya
kahin na us ki burai mein hum hue shamil
nazar se jis ko giraya gira ke chhoD diya
bahut saliqe se us ne kiya nazar-andaz
qarib apne biThaya biTha ke chhoD diya
na un se rakkhi kabhi raushni ki ummiden
diyon ko hum ne jalaya jala ke chhoD diya

bevafā ab na mohabbat kī duhā.ī dūñgā
zindagī bhar maiñ tujhe zaḳhm-e-judā.ī dūñgā
jo mujhe jaisā samajhtā hai samajhne diije
apne baare meñ kahāñ tak maiñ safā.ī dūñgā
mere hisse meñ bhī aaya hai bulandī kā safar
āsmāñ vāloñ tumheñ maiñ bhī dikhā.ī dūñgā
baḳhsh degā vo mirī saarī ḳhatā.eñ fauran
us kī rahmat kī use itnī duhā.ī dūñgā
apne māñ-bāp ko kāñdhā bhī nahīñ de paayā
jo ye kahtā thā unheñ saarī kamā.ī dūñgā
maiñ safīrān-e-mohabbat kī sadā huuñ 'ālam'
mar bhī jā.ūñ to zamāne ko sunā.ī dūñgā
bewafa ab na mohabbat ki duhai dunga
zindagi bhar main tujhe zaKHm-e-judai dunga
jo mujhe jaisa samajhta hai samajhne dije
apne bare mein kahan tak main safai dunga
mere hisse mein bhi aaya hai bulandi ka safar
aasman walon tumhein main bhi dikhai dunga
baKHsh dega wo meri sari KHataen fauran
us ki rahmat ki use itni duhai dunga
apne man-bap ko kandha bhi nahin de paya
jo ye kahta tha unhen sari kamai dunga
main safiran-e-mohabbat ki sada hun 'alam'
mar bhi jaun to zamane ko sunai dunga

is liye to bujhā nahīñ huuñ maiñ
bujhne vaalā diyā nahīñ huuñ maiñ
jo bhī hai sab mirā muqaddar hai
zindagī se ḳhafā nahīñ huuñ maiñ
merī tā'zīm kyoñ kare duniyā
aadmī huuñ ḳhudā nahīñ huuñ maiñ
āñdhiy.oñ saañs chal rahī hai abhī
jal rahā huuñ bujhā nahīñ huuñ maiñ
bas zarā talḳhiyāñ mizāj meñ haiñ
dosto sar-phirā nahīñ huuñ maiñ
log jitnā burā batāte haiñ
yaar utnā burā nahīñ huuñ maiñ
mustarad kar de jis ko ye duniyā
vo ġhalat faisla nahīñ huuñ maiñ
mujh ko apnī talāsh hai 'ālam'
ḳhud se ab tak milā nahīñ huuñ maiñ
is liye to bujha nahin hun main
bujhne wala diya nahin hun main
jo bhi hai sab mera muqaddar hai
zindagi se KHafa nahin hun main
meri ta'zim kyon kare duniya
aadmi hun KHuda nahin hun main
aandhiyon sans chal rahi hai abhi
jal raha hun bujha nahin hun main
bas zara talKHiyan mizaj mein hain
dosto sar-phira nahin hun main
log jitna bura batate hain
yar utna bura nahin hun main
mustarad kar de jis ko ye duniya
wo ghalat faisla nahin hun main
mujh ko apni talash hai 'alam'
KHud se ab tak mila nahin hun main

mausam-e-vaqt badalnā hai badal jā.egā
azhdahā raat kā sūraj ko nigal jā.egā
shīsha-e-dil kī safā.ī pe tavajjoh diije
mausam-e-vaqt bahar-hāl badal jā.egā
bas vahī dosto is daur kā muusā hogā
raah paanī meñ banā kar jo nikal jā.egā
saath jo maañ kī du'ā.eñ haiñ to inshā-allāh
hādisa raah meñ aa.egā to Tal jā.egā
kyā ḳhabar thī ki zarā chain ke din aate hī
mere hamsā.e kā lahja hī badal jā.egā
log aa jā.eñge miTTī ke havāle kar ke
tere hamrāh faqat terā 'amal jā.egā
aañch īsār ke sho'loñ kī dikhāo 'ālam'
saḳht patthar bhī jo hogā to pighal jā.egā
mausam-e-waqt badalna hai badal jaega
azhdaha raat ka suraj ko nigal jaega
shisha-e-dil ki safai pe tawajjoh dije
mausam-e-waqt bahar-haal badal jaega
bas wahi dosto is daur ka musa hoga
rah pani mein bana kar jo nikal jaega
sath jo man ki du'aen hain to insha-allah
hadisa rah mein aaega to Tal jaega
kya KHabar thi ki zara chain ke din aate hi
mere hamsae ka lahja hi badal jaega
log aa jaenge miTTi ke hawale kar ke
tere hamrah faqat tera 'amal jaega
aanch isar ke sho'lon ki dikhao 'alam'
saKHt patthar bhi jo hoga to pighal jaega

bayāñ ġhairoñ se apnā ġham kareñ kyā
namak ko zaḳhm kā marham kareñ kyā
na.e mausam ke ḳhāke haiñ nazar meñ
guzashta fasl kā mātam kareñ kyā
utartā hī nahīñ hai us kā jaadū
batāo ḳhud pe paḌh kar dam kareñ kyā
use ham kis tarah dil se nikāleñ
ye dil suntā nahīñ to ham kareñ kyā
ham us kī be-ruḳhī kā zikr kar ke
use kuchh aur bhī barham kareñ kyā
hameñ jabran hī jiinā paḌ rahā hai
batā ai gardish-e-paiham kareñ kyā
ġhamoñ kī dhuup meñ jab jal chuke haiñ
ḳhushī kī chhāñv kā 'ālam' kareñ kyā
bayan ghairon se apna gham karen kya
namak ko zaKHm ka marham karen kya
nae mausam ke KHake hain nazar mein
guzashta fasl ka matam karen kya
utarta hi nahin hai us ka jadu
batao KHud pe paDh kar dam karen kya
use hum kis tarah dil se nikalen
ye dil sunta nahin to hum karen kya
hum us ki be-ruKHi ka zikr kar ke
use kuchh aur bhi barham karen kya
hamein jabran hi jina paD raha hai
bata ai gardish-e-paiham karen kya
ghamon ki dhup mein jab jal chuke hain
KHushi ki chhanw ka 'alam' karen kya

ishq merā hai agar raat kī raanī kī tarah
husn us kā bhī hai phūloñ kī javānī kī tarah
ai mirī jān-e-vafā terī vafāoñ kī qasam
tū mujhe yaad hai naanī kī kahānī kī tarah
kyā koī samjhe tire husn kī tahdārī ko
mujh pe khultī hai faqat misra-e-sānī kī tarah
kūcha-e-dil se guzartī haiñ jo terī yādeñ
ashk bahte haiñ mirī āñkhoñ se paanī kī tarah
chāhtā jab huuñ koī nazm kahūñ tere liye
maiñ ulajh jaatā huuñ alfāz-o-ma.ānī kī tarah
hai sivā kaun tire mujh ko jo taslīm kare
mere mahbūb mirī talḳh-bayānī kī tarah
na koī shor sharāba na koī halchal hai
zindagī lagtī hai Thahre hue paanī kī tarah
maiñ ne is dil kī tijorī meñ rakhā hai 'ālam'
us kī har chiiz ko anmol nishānī kī tarah
ishq mera hai agar raat ki rani ki tarah
husn us ka bhi hai phulon ki jawani ki tarah
ai meri jaan-e-wafa teri wafaon ki qasam
tu mujhe yaad hai nani ki kahani ki tarah
kya koi samjhe tere husn ki tahdari ko
mujh pe khulti hai faqat misra-e-sani ki tarah
kucha-e-dil se guzarti hain jo teri yaaden
ashk bahte hain meri aankhon se pani ki tarah
chahta jab hun koi nazm kahun tere liye
main ulajh jata hun alfaz-o-maani ki tarah
hai siwa kaun tere mujh ko jo taslim kare
mere mahbub meri talKH-bayani ki tarah
na koi shor sharaba na koi halchal hai
zindagi lagti hai Thahre hue pani ki tarah
main ne is dil ki tijori mein rakha hai 'alam'
us ki har chiz ko anmol nishani ki tarah

hameñ ḳhabar hai vo kyoñ ham se ab nahīñ miltā
yahāñ kisī se koī be-sabab nahīñ miltā
phir āftāb kahāñ apnī raushnī bāñTe
na.e charāġhoñ meñ husn-e-talab nahīñ miltā
batā rahī haiñ adīboñ ke ghar kī tahzībeñ
virāsatoñ meñ sabhī ko adab nahīñ miltā
maiñ jalne lagtā huuñ tanhā.iyoñ ke dozaḳh meñ
kabhī vo merī zarūrat pe jab nahīñ miltā
udaas mat ho jo hāsil na kar sakā us ko
kabhī kisī ko zamāne meñ sab nahīñ miltā
hai zaat aap kī taḳhlīq-e-do-jahāñ kā sabab
na milte aap hameñ ham ko rab nahīñ miltā
hamein KHabar hai wo kyon hum se ab nahin milta
yahan kisi se koi be-sabab nahin milta
phir aaftab kahan apni raushni banTe
nae charaghon mein husn-e-talab nahin milta
bata rahi hain adibon ke ghar ki tahziben
wirasaton mein sabhi ko adab nahin milta
main jalne lagta hun tanhaiyon ke dozaKH mein
kabhi wo meri zarurat pe jab nahin milta
udas mat ho jo hasil na kar saka us ko
kabhi kisi ko zamane mein sab nahin milta
hai zat aap ki taKHliq-e-do-jahan ka sabab
na milte aap hamein hum ko rab nahin milta

āñgan ke daraḳhtoñ ke liye kuchh bhī nahīñ hai
duniyā meñ buzurgoñ ke liye kuchh bhī nahīñ hai
haq chhīn ke letī hai yahāñ charb-zabānī
ḳhāmosh parindoñ ke liye kuchh bhī nahīñ hai
chaḌhte hue sūraj kī parastār hai duniyā
miTTī ke charāġhoñ ke liye kuchh bhī nahīñ hai
har ātish-e-namrūd ko gulzār banānā
ḳhāliq ke ḳhalīloñ ke liye kuchh bhī nahīñ hai
'ayyār qalam-kāroñ kī ḳhātir haiñ ḳhitābāt
ḳhud.dār adīboñ ke liye kuchh bhī nahīñ hai
mujrim ko 'adālat se dilā denā rihā.ī
'ālam' ye vakīloñ ke liye kuchh bhī nahīñ hai
aangan ke daraKHton ke liye kuchh bhi nahin hai
duniya mein buzurgon ke liye kuchh bhi nahin hai
haq chhin ke leti hai yahan charb-zabani
KHamosh parindon ke liye kuchh bhi nahin hai
chaDhte hue suraj ki parastar hai duniya
miTTi ke charaghon ke liye kuchh bhi nahin hai
har aatish-e-namrud ko gulzar banana
KHaliq ke KHalilon ke liye kuchh bhi nahin hai
'ayyar qalam-karon ki KHatir hain KHitabaat
KHuddar adibon ke liye kuchh bhi nahin hai
mujrim ko 'adalat se dila dena rihai
'alam' ye wakilon ke liye kuchh bhi nahin hai

chāñdnī raat hai maiñ huuñ mirī tanhā.ī hai
yaad aise meñ tirī dil meñ chalī aa.ī hai
vo daġhābāz hai zālim baḌā harjā.ī hai
phir bhī ye dil hai ki us kā hī tamannā.ī hai
vo mirī bazm-e-tasavvur meñ kuchh aise aa.e
jaise jannat mire āñgan meñ utar aa.ī hai
bāġh-e-firdaus hai sarqa tire husn-e-ruḳh kā
aur tafsīr-e-qayāmat tirī añgḌā.ī hai
na karūñ yaad maiñ tujh ko to ye dam ghuTtā hai
terī chāhat mujhe is moḌ pe le aa.ī hai
niiñd ojhal huī ḳhvāboñ kā safar ḳhatm huā
phir vahī maiñ vahī yādeñ vahī tanhā.ī hai
chandni raat hai main hun meri tanhai hai
yaad aise mein teri dil mein chali aai hai
wo daghabaz hai zalim baDa harjai hai
phir bhi ye dil hai ki us ka hi tamannai hai
wo meri bazm-e-tasawwur mein kuchh aise aae
jaise jannat mere aangan mein utar aai hai
bagh-e-firdaus hai sarqa tere husn-e-ruKH ka
aur tafsir-e-qayamat teri angDai hai
na karun yaad main tujh ko to ye dam ghuTta hai
teri chahat mujhe is moD pe le aai hai
nind ojhal hui KHwabon ka safar KHatm hua
phir wahi main wahi yaaden wahi tanhai hai

raakh maazī kī kuredoge to kyā pāoge
koī chingārī nikal aa.ī to jal jāoge
ek qatra bhī agar ho to bachā kar rakhnā
ḳhuun kā qaht paḌegā to kahāñ jāoge
ho lagī maġhribī tahzīb kī mehñdī jis meñ
kaise us haath se talvār uThā pāoge
jis se vābasta hai ajdād kī azmat kā bharam
us havelī ko jo bechoge to pachhtāoge
ahd-e-hāzir meñ vafāoñ kā natīja kyā hai
tum jo 'ālam' se miloge to samajh jāoge
rakh mazi ki kuredoge to kya paoge
koi chingari nikal aai to jal jaoge
ek qatra bhi agar ho to bacha kar rakhna
KHun ka qaht paDega to kahan jaoge
ho lagi maghribi tahzib ki mehndi jis mein
kaise us hath se talwar uTha paoge
jis se wabasta hai ajdad ki azmat ka bharam
us haweli ko jo bechoge to pachhtaoge
ahd-e-hazir mein wafaon ka natija kya hai
tum jo 'alam' se miloge to samajh jaoge

kahāñ tamām abhī karbalā kā manzar hai
hamāre saath na.e hausloñ kā lashkar hai
tujhe hai shauq bahut zarf nāpne kā magar
mire rafīq ye dariyā nahīñ samundar hai
is inqalāb ko duniyā meñ kaun rokegā
jo zalzale kī tarah mere dil ke andar hai
jo diip jaltā rahā raat bhar mirī ḳhātir
mire liye to vahī sūrajoñ se behtar hai
zamīn vaale use sirf dekh sakte haiñ
vo chāñd hai use chhūnā kahāñ mayassar hai
tire baġhair bhī dīvār-o-dar chamakte haiñ
tire baġhair bhī ghar kā diyā munavvar hai
kahan tamam abhi karbala ka manzar hai
hamare sath nae hauslon ka lashkar hai
tujhe hai shauq bahut zarf napne ka magar
mere rafiq ye dariya nahin samundar hai
is inqalab ko duniya mein kaun rokega
jo zalzale ki tarah mere dil ke andar hai
jo dip jalta raha raat bhar meri KHatir
mere liye to wahi surajon se behtar hai
zamin wale use sirf dekh sakte hain
wo chand hai use chhuna kahan mayassar hai
tere baghair bhi diwar-o-dar chamakte hain
tere baghair bhi ghar ka diya munawwar hai

jaane kyoñ mohabbat meñ dilkashī nahīñ miltī
dost roz milte haiñ dostī nahīñ miltī
zindagī agar chāho fāqa-mast ban jaao
roġhnī nivāloñ se zindagī nahīñ miltī
maslak-e-faqīrī meñ jo ḳhushī mayassar hai
taḳht-e-bādshāhī par vo ḳhushī nahīñ miltī
adh-khulī kalī shāyad bāġhbāñ ne phir toḌī
kyoñ guloñ ke chehroñ par tāzgī nahīñ miltī
un ko koī samjhā.e apnā jā.eza le leñ
jin ko apne sajdoñ meñ chāshnī nahīñ miltī
dil mirā añdhere meñ aaj bhī bhaTaktā hai
raushnī kī duniyā meñ raushnī nahīñ miltī
zard zard chehre haiñ ḳhauf-e-marg se 'ālam'
ab to koī bhī sūrat chāñd sī nahīñ miltī
jaane kyon mohabbat mein dilkashi nahin milti
dost roz milte hain dosti nahin milti
zindagi agar chaho faqa-mast ban jao
roghni niwalon se zindagi nahin milti
maslak-e-faqiri mein jo KHushi mayassar hai
taKHt-e-baadshahi par wo KHushi nahin milti
adh-khuli kali shayad baghban ne phir toDi
kyon gulon ke chehron par tazgi nahin milti
un ko koi samjhae apna jaeza le len
jin ko apne sajdon mein chashni nahin milti
dil mera andhere mein aaj bhi bhaTakta hai
raushni ki duniya mein raushni nahin milti
zard zard chehre hain KHauf-e-marg se 'alam'
ab to koi bhi surat chand si nahin milti

sharāfat chhīn letī hai sadāqat chhīn letī hai
qalam-kāroñ se ḳhuddārī zarūrat chhīn letī hai
riyā-kārī se bachiye ye bahut zahrīlī nāgin hai
ye nāgin zindagī bhar kī 'ibādat chhīn letī hai
zamāne meñ zarūrī hai bahut tā'līm kā honā
jahālat aadmī se ādmiyyat chhīn letī hai
bharī ho jeb to insāñ nashe meñ chuur rahtā hai
zarā sī tang-dastī sab nazākat chhīn letī hai
agar jannat kī chāhat hai to ḳhidmat shart hai maañ kī
agar maañ ruuTh jaatī hai to jannat chhīn letī hai
jahāñ tak ho sake 'ālam kisī se qarz mat lenā
miyāñ ye qarz-dārī ḳhair-o-barkat chhīn letī hai
sharafat chhin leti hai sadaqat chhin leti hai
qalam-karon se KHuddari zarurat chhin leti hai
riya-kari se bachiye ye bahut zahrili nagin hai
ye nagin zindagi bhar ki 'ibaadat chhin leti hai
zamane mein zaruri hai bahut ta'lim ka hona
jahaalat aadmi se aadmiyyat chhin leti hai
bhari ho jeb to insan nashe mein chur rahta hai
zara si tang-dasti sab nazakat chhin leti hai
agar jannat ki chahat hai to KHidmat shart hai man ki
agar man ruTh jati hai to jannat chhin leti hai
jahan tak ho sake 'alam kisi se qarz mat lena
miyan ye qarz-dari KHair-o-barkat chhin leti hai

kaise kah duuñ kahīñ e'lān nahīñ kartā hai
vo bhī ḳhāmoshī se ehsān nahīñ kartā hai
dil ko tahrīk-e-taraqqī to bahut miltī hai
hausla phir bhī ye nādān nahīñ kartā hai
aap ke naam se mansūb hue haiñ jab se
ab hameñ koī pareshān nahīñ kartā hai
kaam kartā hai bahut ġhair-zarūrī lekin
jo zarūrī hai vo insān nahīñ kartā hai
hai ye mumkin ho vahī shaḳhs munāfiq 'ālam'
jo bazāhir koī nuqsān nahīñ kartā hai
kaise kah dun kahin e'lan nahin karta hai
wo bhi KHamoshi se ehsan nahin karta hai
dil ko tahrik-e-taraqqi to bahut milti hai
hausla phir bhi ye nadan nahin karta hai
aap ke nam se mansub hue hain jab se
ab hamein koi pareshan nahin karta hai
kaam karta hai bahut ghair-zaruri lekin
jo zaruri hai wo insan nahin karta hai
hai ye mumkin ho wahi shaKHs munafiq 'alam'
jo bazahir koi nuqsan nahin karta hai

ye alag baat ki fursat bhī nahīñ miltī hai
ḳhud se mil kar hameñ rāhat bhī nahīñ miltī hai
ham to karnā bhī nahīñ chāhte dil kā saudā
aur munāsib hameñ qīmat bhī nahīñ miltī hai
'ishq vo jurm hai is jurm ko karne vaalo
is ke mujrim ko zamānat bhī nahīñ miltī hai
dauḌte bhī nahīñ shohrat ke ham aage pīchhe
aur āsānī se shohrat bhī nahīñ miltī hai
har jagah log mohazzab bhī nahīñ hote haiñ
har jagah dosto 'izzat bhī nahīñ miltī hai
ham ne maanā ki bure aap nahīñ haiñ lekin
aap meñ koī sharāfat bhī nahīñ miltī hai
aish beTe kī kamā.ī se bahū kartī hai
maañ ko ab duudh kī ujrat bhī nahīñ miltī hai
har kisī se nahīñ rakhtā huuñ maiñ rishta 'ālam'
har kisī se ye tabī'at bhī nahīñ miltī hai
ye alag baat ki fursat bhi nahin milti hai
KHud se mil kar hamein rahat bhi nahin milti hai
hum to karna bhi nahin chahte dil ka sauda
aur munasib hamein qimat bhi nahin milti hai
'ishq wo jurm hai is jurm ko karne walo
is ke mujrim ko zamanat bhi nahin milti hai
dauDte bhi nahin shohrat ke hum aage pichhe
aur aasani se shohrat bhi nahin milti hai
har jagah log mohazzab bhi nahin hote hain
har jagah dosto 'izzat bhi nahin milti hai
hum ne mana ki bure aap nahin hain lekin
aap mein koi sharafat bhi nahin milti hai
aish beTe ki kamai se bahu karti hai
man ko ab dudh ki ujrat bhi nahin milti hai
har kisi se nahin rakhta hun main rishta 'alam'
har kisi se ye tabi'at bhi nahin milti hai

ḳhuddāriyoñ kī had se nikalnā paḌā mujhe
māhaul kī chitāoñ meñ jalnā paḌā mujhe
vo maslahat thī kyā thī mujhe kuchh nahīñ pata
apnā har ik usuul badalnā paḌā mujhe
sochā thā maiñ rahūñgā hamesha 'urūj par
sūraj kī tarh shaam ko Dhalnā paḌā mujhe
maañ ke hasīn chāñd se chehre ko dekh kar
bachpan kī yaad aa.ī machalnā paḌā mujhe
bujhtā jo maiñ to miTtā nishāñ ḳhāndān kā
maiñ āḳhirī charāġh thā jalnā paḌā mujhe
paanā kaThin hai zevar-e-kirdār dosto
chāñdī kī tarh aag meñ galnā paḌā mujhe
yūñhī kahāñ mile haiñ ye do-chār phuul bhī
'ālam' hazār kāñToñ pe chalnā paḌā mujhe
KHuddariyon ki had se nikalna paDa mujhe
mahaul ki chitaon mein jalna paDa mujhe
wo maslahat thi kya thi mujhe kuchh nahin pata
apna har ek usul badalna paDa mujhe
socha tha main rahunga hamesha 'uruj par
suraj ki tarh sham ko Dhalna paDa mujhe
man ke hasin chand se chehre ko dekh kar
bachpan ki yaad aai machalna paDa mujhe
bujhta jo main to miTta nishan KHandan ka
main aaKHiri charagh tha jalna paDa mujhe
pana kaThin hai zewar-e-kirdar dosto
chandi ki tarh aag mein galna paDa mujhe
yunhi kahan mile hain ye do-chaar phul bhi
'alam' hazar kanTon pe chalna paDa mujhe

jis tarah bachche buzurgoñ ke charan chūmte haiñ
ham mohabbat se mohabbat kā badan chūmte haiñ
muñh lagāte nahīñ bāzār ke phūloñ ko kabhī
ham faqat apne gulāboñ ke dahan chūmte haiñ
maiñ ne hālāt pe rakkhī hai ġhazal kī buniyād
is liye log mirā rang-e-suḳhan chūmte haiñ
muñh pe mal lete haiñ ham ḳhāk-e-madīna kī tarah
maañ ke qadmoñ kī tarah ḳhāk-e-vatan chūmte haiñ
zindagī meñ to unheñ bojh samajhte haiñ magar
log marne pe buzurgoñ kā kafan chūmte haiñ
aur baḌh jaatā hai manzil pe pahuñchne kā surūr
aable jab mire pairoñ kī thakan chūmte haiñ
jis tarah bachche buzurgon ke charan chumte hain
hum mohabbat se mohabbat ka badan chumte hain
munh lagate nahin bazar ke phulon ko kabhi
hum faqat apne gulabon ke dahan chumte hain
main ne haalat pe rakkhi hai ghazal ki buniyaad
is liye log mera rang-e-suKHan chumte hain
munh pe mal lete hain hum KHak-e-madina ki tarah
man ke qadmon ki tarah KHak-e-watan chumte hain
zindagi mein to unhen bojh samajhte hain magar
log marne pe buzurgon ka kafan chumte hain
aur baDh jata hai manzil pe pahunchne ka surur
aable jab mere pairon ki thakan chumte hain

zamāne par 'ayāñ merā hunar hone nahīñ detā
na jaane kyoñ mujhe vo mo'tabar hone nahīñ detā
vo zālim apnī yādoñ se sadā ābād rakhtā hai
mire TuuTe hue dil ko khañDar hone nahīñ detā
ḳhudā ke fazl se paa.ī hai vo ehsās kī daulat
kisī bhī baat ko maiñ darguzar hone nahīñ detā
hamesha is adā se vo mirī imdād kartā hai
zarā bhī merī ġhairat ko ḳhabar hone nahīñ detā
koī mausam koī rut ho tasavvur us ke chehre kā
kisī jalve ko mahbūb-e-nazar hone nahīñ detā
tū mujh se us kī yādoñ kā asāsa chhīn le yārab
ye merī ḳhvāhishoñ ko muḳhtasar hone nahīñ detā
zamane par 'ayan mera hunar hone nahin deta
na jaane kyon mujhe wo mo'tabar hone nahin deta
wo zalim apni yaadon se sada aabaad rakhta hai
mere TuTe hue dil ko khanDar hone nahin deta
KHuda ke fazl se pai hai wo ehsas ki daulat
kisi bhi baat ko main darguzar hone nahin deta
hamesha is ada se wo meri imdad karta hai
zara bhi meri ghairat ko KHabar hone nahin deta
koi mausam koi rut ho tasawwur us ke chehre ka
kisi jalwe ko mahbub-e-nazar hone nahin deta
tu mujh se us ki yaadon ka asasa chhin le yarab
ye meri KHwahishon ko muKHtasar hone nahin deta

farsh-e-maḳhmal pe kabhī niiñd na aa.ī mujh ko
itnī raas aa.ī mire ghar kī chaTā.ī mujh ko
baat sāhil kī jo hotī to sañbhal bhī jaatā
us ne mañjdhār meñ auqāt batā.ī mujh ko
azm par mere musallat hai junūñ manzil kā
kaise rokegī mirī ābla-pā.ī mujh ko
jis ne jis tarah se chāhā mujhe badnām kiyā
raas aa.ī nahīñ duniyā kī bhalā.ī mujh ko
zulmat-e-shab meñ maiñ tanhā hī laḌūñgā 'ālam'
in charāġhoñ ne agar aañkh dikhā.ī mujh ko
farsh-e-maKHmal pe kabhi nind na aai mujh ko
itni ras aai mere ghar ki chaTai mujh ko
baat sahil ki jo hoti to sanbhal bhi jata
us ne manjdhaar mein auqat batai mujh ko
azm par mere musallat hai junun manzil ka
kaise rokegi meri aabla-pai mujh ko
jis ne jis tarah se chaha mujhe badnam kiya
ras aai nahin duniya ki bhalai mujh ko
zulmat-e-shab mein main tanha hi laDunga 'alam'
in charaghon ne agar aankh dikhai mujh ko

vo tohmateñ na lagātā to aur kyā kartā
mire hunar na chhupātā to aur kyā kartā
khaḌī thiiñ har-sū mazālim kī āñdhiyāñ phir maiñ
charāġh-e-haq na jalātā to aur kyā kartā
ġharībī saath mirā de rahī thī bachpan se
na us kā saath nibhātā to aur kyā kartā
maiñ chhāle maañ kī hathelī pe dekhtā kaise
kamāne shahr na aatā to aur kyā kartā
tamām bastī pareshāñ thī raushnī ke liye
maiñ apnā ghar na jalātā to aur kyā kartā
samajh rahā thā farishta vo ḳhud ko ai 'ālam'
maiñ aa.ina na dikhātā to aur kyā kartā
wo tohmaten na lagata to aur kya karta
mere hunar na chhupata to aur kya karta
khaDi thin har-su mazalim ki aandhiyan phir main
charagh-e-haq na jalata to aur kya karta
gharibi sath mera de rahi thi bachpan se
na us ka sath nibhata to aur kya karta
main chhaale man ki hatheli pe dekhta kaise
kamane shahr na aata to aur kya karta
tamam basti pareshan thi raushni ke liye
main apna ghar na jalata to aur kya karta
samajh raha tha farishta wo KHud ko ai 'alam'
main aaina na dikhata to aur kya karta

sachchā.ī kabhī apnī safā.ī nahīñ detī
mahsūs to hotī hai dikhā.ī nahīñ detī
mazlūmoñ kī fariyād pe larzāñ hai falak tak
aur ahl-e-siyāsat ko sunā.ī nahīñ detī
yuuñ zulm-o-tashaddud ke añdhere haiñ ki tauba
jiine kī koī raah dikhā.ī nahīñ detī
hañs hañs ke sitam fāqoñ ke sah letī hai lekin
ḳhud.dār ġharībī to duhā.ī nahīñ detī
dil sāgar-e-afkār meñ Duubā ho to 'ālam'
kānoñ ko maza naġhma-sarā.ī nahīñ detī
sachchai kabhi apni safai nahin deti
mahsus to hoti hai dikhai nahin deti
mazlumon ki fariyaad pe larzan hai falak tak
aur ahl-e-siyasat ko sunai nahin deti
yun zulm-o-tashaddud ke andhere hain ki tauba
jine ki koi rah dikhai nahin deti
hans hans ke sitam faqon ke sah leti hai lekin
KHuddar gharibi to duhai nahin deti
dil sagar-e-afkar mein Duba ho to 'alam'
kanon ko maza naghma-sarai nahin deti

chāhtā jo bhī hai vo kah ke guzar jaatā hai
dil-e-hassās is ehsās se mar jaatā hai
zehn meñ baat buzurgoñ kī tabhī baiThtī hai
jab javānī kā nasha sar se utar jaatā hai
jab anā merī zarūrat kā galā ghoñTtī hai
rang ḳhud-dārī ke chehre kā nikhar jaatā hai
Dasne lagtī hai mirī ḳhāna-badoshī mujh ko
jab koī panchhī kabhī shaam ko ghar jaatā hai
jhūTī tārīf se hotī hai masarrat us ko
aa.ina koī dikhā de to biphar jaatā hai
jurm kartā hai koī aur yahāñ par 'ālam'
aur ilzām kisī aur ke sar jaatā hai
chahta jo bhi hai wo kah ke guzar jata hai
dil-e-hassas is ehsas se mar jata hai
zehn mein baat buzurgon ki tabhi baiThti hai
jab jawani ka nasha sar se utar jata hai
jab ana meri zarurat ka gala ghonTti hai
rang KHud-dari ke chehre ka nikhar jata hai
Dasne lagti hai meri KHana-badoshi mujh ko
jab koi panchhi kabhi sham ko ghar jata hai
jhuTi tarif se hoti hai masarrat us ko
aaina koi dikha de to biphar jata hai
jurm karta hai koi aur yahan par 'alam'
aur ilzam kisi aur ke sar jata hai

kisī ke zehn meñ kyā hai nazar nahīñ aatā
mizāj paḌhne kā sab ko hunar nahīñ aatā
har ek shaḳhs musāfir hai aisī manzil kā
jahāñ se koī kabhī lauT kar nahīñ aatā
hazāroñ fan pe yahāñ dastaras hai logoñ ko
hameñ salīqe se koī hunar nahīñ aatā
zabān-o-dil kī tahārat kā jā.eza le leñ
jinheñ hai shikva du'ā meñ asar nahīñ aatā
jise samajhte haiñ āsān ham bahut 'ālam'
hameñ samajh meñ vahī 'umr-bhar nahīñ aatā
kisi ke zehn mein kya hai nazar nahin aata
mizaj paDhne ka sab ko hunar nahin aata
har ek shaKHs musafir hai aisi manzil ka
jahan se koi kabhi lauT kar nahin aata
hazaron fan pe yahan dastaras hai logon ko
hamein saliqe se koi hunar nahin aata
zaban-o-dil ki tahaarat ka jaeza le len
jinhen hai shikwa du'a mein asar nahin aata
jise samajhte hain aasan hum bahut 'alam'
hamein samajh mein wahi 'umr-bhar nahin aata

kyā ḳhabar tujh ko o dāman ko chhuḌāne vaale
aur bhī haiñ mujhe siine se lagāne vaale
nāpte kaise mire zarf kī gahrā.ī ko
Dubkiyāñ ḳhitta-e-sāhil meñ lagāne vaale
ai havāo na kahīñ haath jalā lo tum bhī
bujh ga.e mere charāġhoñ ko bujhāne vaale
jism mar saktā hai āvāz nahīñ martī hai
yaad rakkheñ mirī āvāz dabāne vaale
ḳhud ko kaise kisī manzil ke havāle kartā
muntazir the mirī aamad ke zamāne vaale
baap kī qabr pe miTTī bhī nahīñ Dālte haiñ
phuul netāoñ kī qabroñ pe chaḌhāne vaale
kya KHabar tujh ko o daman ko chhuDane wale
aur bhi hain mujhe sine se lagane wale
napte kaise mere zarf ki gahrai ko
Dubkiyan KHitta-e-sahil mein lagane wale
ai hawao na kahin hath jala lo tum bhi
bujh gae mere charaghon ko bujhane wale
jism mar sakta hai aawaz nahin marti hai
yaad rakkhen meri aawaz dabane wale
KHud ko kaise kisi manzil ke hawale karta
muntazir the meri aamad ke zamane wale
bap ki qabr pe miTTi bhi nahin Dalte hain
phul netaon ki qabron pe chaDhane wale

apnī ḳhudī ko tum sar-e-bāzār bech kar
zinda ho kaise daulat-e-kirdār bech kar
yārab ye kyā 'azāb hai nasl-e-jadīd par
kartī hai aish purkhoñ kī dastār bech kar
hāsil kī us ke beTe ne kursī mudīr kī
itnā paḌhāyā baap ne aḳhbār bech kar
us bad-nasīb baap kī majbūriyāñ na pūchh
ḳhushiyāñ ḳharīdtā hai jo ghar-bār bech kar
mahñgī bahut paḌī mujhe sūraj kī dostī
pachhtā rahā huuñ sāya-e-dīvār bech kar
jin ko shu’ūr-e-bandagī kartā hai rab 'atā
jangal ḳharīd lete haiñ ghar-bār bech kar
'ālam' isī tarah se jo ham muntashir rahe
khā jā.eñge vatan ko ye ġhaddār bech kar
apni KHudi ko tum sar-e-bazar bech kar
zinda ho kaise daulat-e-kirdar bech kar
yarab ye kya 'azab hai nasl-e-jadid par
karti hai aish purkhon ki dastar bech kar
hasil ki us ke beTe ne kursi mudir ki
itna paDhaya bap ne aKHbar bech kar
us bad-nasib bap ki majburiyan na puchh
KHushiyan KHaridta hai jo ghar-bar bech kar
mahngi bahut paDi mujhe suraj ki dosti
pachhta raha hun saya-e-diwar bech kar
jin ko shu’ur-e-bandagi karta hai rab 'ata
jangal KHarid lete hain ghar-bar bech kar
'alam' isi tarah se jo hum muntashir rahe
kha jaenge watan ko ye ghaddar bech kar

adab ko itnā girā rahe ho koī sunegā to kyā kahegā
suḳhan kī 'azmat ghaTā rahe ho koī sunegā to kyā kahegā
diyoñ kā nām-o-nishāñ miTā kar tum un kā ḳhūn-e-jigar milā kar
charāġh apnā jalā rahe ho koī sunegā to kyā kahegā
hamesha jis ne samāj meñ kī tumhāre 'aiboñ kī parda-poshī
usī pe tohmat lagā rahe ho koī sunegā to kyā kahegā
hai ghar meñ jis se ḳhudā kī rahmat hai jis ke qadmoñ ke nīche jannat
usī ko zahmat batā rahe ho koī sunegā to kyā kahegā
jinhoñ ne tum ko janam diyā hai paḌhā likhā kar baḌā kiyā hai
unheñ hī āñkheñ dikhā rahe ho koī sunegā to kyā kahegā
hai jin se shāḳh-e-vafā mahaktī hai jin ke ḳhuuñ meñ vatan-parastī
unheñ fasādī batā rahe ho koī sunegā to kyā kahegā
mohabbatoñ ke gulāb tum par hamesha ham ne kiye nichhāvar
hamīñ pe nashtar chalā rahe ho koī sunegā to kyā kahegā
masarratoñ ke diye jalā kar zarūratoñ kā galā dabā kar
ġhamoñ ko 'ālam' chhupā rahe ho koī sunegā to kyā kahegā
adab ko itna gira rahe ho koi sunega to kya kahega
suKHan ki 'azmat ghaTa rahe ho koi sunega to kya kahega
diyon ka nam-o-nishan miTa kar tum un ka KHun-e-jigar mila kar
charagh apna jala rahe ho koi sunega to kya kahega
hamesha jis ne samaj mein ki tumhaare 'aibon ki parda-poshi
usi pe tohmat laga rahe ho koi sunega to kya kahega
hai ghar mein jis se KHuda ki rahmat hai jis ke qadmon ke niche jannat
usi ko zahmat bata rahe ho koi sunega to kya kahega
jinhon ne tum ko janam diya hai paDha likha kar baDa kiya hai
unhen hi aankhen dikha rahe ho koi sunega to kya kahega
hai jin se shaKH-e-wafa mahakti hai jin ke KHun mein watan-parasti
unhen fasadi bata rahe ho koi sunega to kya kahega
mohabbaton ke gulab tum par hamesha hum ne kiye nichhawar
hamin pe nashtar chala rahe ho koi sunega to kya kahega
masarraton ke diye jala kar zaruraton ka gala daba kar
ghamon ko 'alam' chhupa rahe ho koi sunega to kya kahega

kabhī dāstān-e-hastī ye tamām tak na pahuñche
na fanā se āshnā ho to davām tak na pahuñche
tū pilā mujhe nazar se ki ye jaam tak na pahuñche
kahīñ bāda-e-mohabbat sar-e-ām tak na pahuñche
tū sitam kī qaiñchiyoñ se par-e-ārzū jo kaaTe
koī tā.ir-e-taḳhayyul tire baam tak na pahuñche
mirā vaqt-e-vāpsī hai tū na aa mire sirhāne
ki jafā kī koī tohmat tire naam tak na pahuñche
jo sanam-kade meñ jalva tirā dekh le barahman
tirā naam chhoḌ kar vo kabhī raam tak na pahuñche
tirī ek yaad rangīñ mirī ziist kā sahārā
jo vo sub.h ko na aa.e to ye shaam tak na pahuñche
mirā āḳhirī thā sajda ki nafas ne saath chhoḌā
tire dar pe sar jhukāyā to qiyām tak na pahuñche
mirā kārvān-e-hastī mire sabr hī ne luuTā
kabhī aah bhī jo khīñchī tire naam tak na pahoñche
ġham-e-ishq gar na ho to na ho dil asīr-e-gesū
ki na ho jo daana taa.ir kabhī daam tak na pahuñche
maiñ jhukā huuñ bandagī ko to vo ruḳh phirā rahe haiñ
ki salām rafta rafta ye payām tak na pahuñche
jo naqāb-e-ruḳh ulaT kar kabhī sāmne bhī aaya
jo chaḌhā.e tevaroñ ko ki salām tak na pahuñche
jo pilā de muskurā kar tū jhukī jhukī nazar se
koī haath mai-kade meñ kabhī jaam tak na pahuñche
kabhi dastan-e-hasti ye tamam tak na pahunche
na fana se aashna ho to dawam tak na pahunche
tu pila mujhe nazar se ki ye jam tak na pahunche
kahin baada-e-mohabbat sar-e-am tak na pahunche
tu sitam ki qainchiyon se par-e-arzu jo kaTe
koi tair-e-taKHayyul tere baam tak na pahunche
mera waqt-e-wapsi hai tu na aa mere sirhane
ki jafa ki koi tohmat tere nam tak na pahunche
jo sanam-kade mein jalwa tera dekh le barahman
tera nam chhoD kar wo kabhi ram tak na pahunche
teri ek yaad rangin meri zist ka sahaara
jo wo subh ko na aae to ye sham tak na pahunche
mera aaKHiri tha sajda ki nafas ne sath chhoDa
tere dar pe sar jhukaya to qiyam tak na pahunche
mera karwan-e-hasti mere sabr hi ne luTa
kabhi aah bhi jo khinchi tere nam tak na pahonche
gham-e-ishq gar na ho to na ho dil asir-e-gesu
ki na ho jo dana tair kabhi dam tak na pahunche
main jhuka hun bandagi ko to wo ruKH phira rahe hain
ki salam rafta rafta ye payam tak na pahunche
jo naqab-e-ruKH ulaT kar kabhi samne bhi aaya
jo chaDhae tewaron ko ki salam tak na pahunche
jo pila de muskura kar tu jhuki jhuki nazar se
koi hath mai-kade mein kabhi jam tak na pahunche

nahīñ mujh ko hasrat mā-sivā pas ab us kī yaad se kaam hai
na vo ab shabāb ke valvale na ḳhayāl-e-shīsha-o-jām hai
maiñ tire hī naam pe huuñ fidā tirī yaad kā mujhe aasrā
tire sang-e-dar pe mirī qazā mirī zindagī kā payām hai
kabhī aah kī kabhī ġhash hue kabhī dil ko thaam ke ro diye
tire hijr meñ hameñ roz-o-shab yahī mashġhala yahī kaam hai
jo nikal paḌe mire ashk-e-ġham sar-e-bazm aap ḳhafā na hoñ
jo ubal ke mil ga.ī ḳhaak meñ vo sharāb fāzil-e-jām hai
ye na pūchho kitnī hai dāstāñ nahīñ sunñā chāhte so raho
kahūñ kaise apnī zabāñ se maiñ ki fasāna merā tamām hai
jo guzar gayā koī rāh-rau mirī qabr par to ye kah uThā
ye kisī javān kī qabr hai ki udaas jo sar-e-shām hai
huiiñ chaar āñkheñ bhī gar kabhī to nigāh sharm se pher lī
ye ajab tarah kī hai dostī na salām hai na kalām hai
vo jo ik hai 'ālī'-e-ḳhasta-tan vo asīr-e-zulf-e-habīb hai
jahāñ dekhiye yahī tazkira yahī zikr sā sar-e-ām he
nahin mujh ko hasrat ma-siwa pas ab us ki yaad se kaam hai
na wo ab shabab ke walwale na KHayal-e-shisha-o-jam hai
main tere hi nam pe hun fida teri yaad ka mujhe aasra
tere sang-e-dar pe meri qaza meri zindagi ka payam hai
kabhi aah ki kabhi ghash hue kabhi dil ko tham ke ro diye
tere hijr mein hamein roz-o-shab yahi mashghala yahi kaam hai
jo nikal paDe mere ashk-e-gham sar-e-bazm aap KHafa na hon
jo ubal ke mil gai KHak mein wo sharab fazil-e-jam hai
ye na puchho kitni hai dastan nahin sunna chahte so raho
kahun kaise apni zaban se main ki fasana mera tamam hai
jo guzar gaya koi rah-rau meri qabr par to ye kah uTha
ye kisi jawan ki qabr hai ki udas jo sar-e-sham hai
huin chaar aankhen bhi gar kabhi to nigah sharm se pher li
ye ajab tarah ki hai dosti na salam hai na kalam hai
wo jo ek hai 'ali'-e-KHasta-tan wo asir-e-zulf-e-habib hai
jahan dekhiye yahi tazkira yahi zikr sa sar-e-am he

zindagī ik dard-o-ġham kā saaz hai
maut jis kī āḳhirī āvāz hai
vaañ to ā.īna hai mashq-e-nāz hai
muntashir yaañ zindagī kā saaz hai
dil hamārā dard se ḳhālī na kar
ye hamārī zindagī kā raaz hai
aaj phir barseñge naġhme bazm meñ
aaj phir hāthoñ pe us ke saaz hai
har nishāna dil pe lagtā hai mire
kaun kohna-mashq tīr-andāz hai
sun rahā huuñ dil se naġhmoñ kī sadā
dost se miltī huī āvāz hai
naġhma-bāz ik zindagī kā saaz hai
dahr kā har zarra ham-āvāz hai
jal rahā hai jism kā ḳhākī qafas
tā.ir-e-jāñ mā.il-e-parvāz hai
ḳhatm kar 'ālī' fasāna ḳhatm kar
sunñe vaalā mahv-e-ḳhvāb-e-nāz hai
zindagi ek dard-o-gham ka saz hai
maut jis ki aaKHiri aawaz hai
wan to aaina hai mashq-e-naz hai
muntashir yan zindagi ka saz hai
dil hamara dard se KHali na kar
ye hamari zindagi ka raaz hai
aaj phir barsenge naghme bazm mein
aaj phir hathon pe us ke saz hai
har nishana dil pe lagta hai mere
kaun kohna-mashq tir-andaz hai
sun raha hun dil se naghmon ki sada
dost se milti hui aawaz hai
naghma-baz ek zindagi ka saz hai
dahr ka har zarra ham-awaz hai
jal raha hai jism ka KHaki qafas
tair-e-jaan mail-e-parwaz hai
KHatm kar 'ali' fasana KHatm kar
sunne wala mahw-e-KHwab-e-naz hai

bahār aa.ī hai aalam meñ ajab vahshat kā sāmāñ hai
bayābāñ meñ kabhī ghar hai kabhī ghar meñ bayābāñ hai
mirī pābandiyāñ hī jab mirī āzādiyāñ Thahrīñ
to gulshan ho ki sahrā sab mirī nazroñ meñ zindāñ hai
har ik sarmast-e-irfāñ hai magar hai farq bas itnā
kahīñ dariyā meñ qatra hai kahīñ qatre meñ tūfāñ hai
chaman meñ phuul haiñ phūloñ pe kuchh bikhre hue tinke
mirā ujḌā nasheman bhī gulistāñ-dar-gulistāñ hai
samajh meñ kuchh nahīñ aatā duā kis chiiz kī māñgūñ
kabhī jiine kī ḳhvāhish hai kabhī marne kā armāñ hai
kahāñ kā qissa hai āḳhir ye dil meñ kyā samā.ī hai
palaT jaao palaT jaao idhar gor-e-ġharībāñ hai
na chhoḌā farq kuchh vahshat ne mere jeb-o-dāmāñ meñ
garebāñ hai jo dāman hai jo dāman hai garebāñ hai
rukī hai lab pe jaañ aakar pe ab to maut bhī 'ālī'
ajab kuchh kashmakash meñ hai na mushkil hai na āsāñ hai
bahaar aai hai aalam mein ajab wahshat ka saman hai
bayaban mein kabhi ghar hai kabhi ghar mein bayaban hai
meri pabandiyan hi jab meri aazadiyan Thahrin
to gulshan ho ki sahra sab meri nazron mein zindan hai
har ek sarmast-e-irfan hai magar hai farq bas itna
kahin dariya mein qatra hai kahin qatre mein tufan hai
chaman mein phul hain phulon pe kuchh bikhre hue tinke
mera ujDa nasheman bhi gulistan-dar-gulistan hai
samajh mein kuchh nahin aata dua kis chiz ki mangun
kabhi jine ki KHwahish hai kabhi marne ka arman hai
kahan ka qissa hai aaKHir ye dil mein kya samai hai
palaT jao palaT jao idhar gor-e-ghariban hai
na chhoDa farq kuchh wahshat ne mere jeb-o-daman mein
gareban hai jo daman hai jo daman hai gareban hai
ruki hai lab pe jaan aakar pe ab to maut bhi 'ali'
ajab kuchh kashmakash mein hai na mushkil hai na aasan hai

hujūm-e-ġham-e-jāvedāñ ho rahā hai
mire sabr kā imtihāñ ho rahā hai
fasāna tire ishq kā kah rahā huuñ
zamāna mirā ham-zabāñ ho rahā hai
bas ik mere hī āshiyāñ kī ḳhalish se
jise dekhiye bāġhbāñ ho rahā hai
na Duube kahīñ ārzūoñ kī kashtī
mirā bahr-e-ġham phir ravāñ ho rahā hai
zarā bāġhbāñ ho gayā hai jo ġhāfil
har ik phuul ik āshiyāñ ho rahā hai
tirī raah meñ kārvāñ zindagī kā
ġhubār-e-pas-e-kārvāñ ho rahā hai
nasheman ke tinkoñ se phūTe haiñ ġhunche
mirā āshiyāñ gulsitāñ ho rahā hai
hujum-e-gham-e-jawedan ho raha hai
mere sabr ka imtihan ho raha hai
fasana tere ishq ka kah raha hun
zamana mera ham-zaban ho raha hai
bas ek mere hi aashiyan ki KHalish se
jise dekhiye baghban ho raha hai
na Dube kahin aarzuon ki kashti
mera bahr-e-gham phir rawan ho raha hai
zara baghban ho gaya hai jo ghafil
har ek phul ek aashiyan ho raha hai
teri rah mein karwan zindagi ka
ghubar-e-pas-e-karwan ho raha hai
nasheman ke tinkon se phuTe hain ghunche
mera aashiyan gulsitan ho raha hai

mil ga.ī dard kī davā dil ko
rakhe allāh mere qātil ko
ishq ne daaġh vo diyā dil ko
aa ga.ī sharm māh-e-kāmil ko
kaT chukī thī rag-e-hayāt mirī
rahm kab aaya mere qātil ko
maanā rahzan hai rāhbar merā
kyā kahūñ maiñ charāġh-e-manzil ko
kis kī kashtī lagī kināre se
zalzala aa rahā hai sāhil ko
sub.h ko par tarāshe jā.eñge
koī kar de ḳhabar anādil ko
dāġh-e-dil merā dekhne vaale
sham.a kahte haiñ māh-e-kāmil ko
maanā zālim haiñ bevafā haiñ phuul
shikva zebā nahīñ anādil ko
yūñhī dekhā nahīñ ma.āl-e-ishq
zahmateñ dī haiñ dast-e-qātil ko
maiñ chalā gard-e-kārvāñ ke saath
kah do merā salām manzil ko
maanā aajiz haiñ jaañ se parvāne
chāhiye kyā charāġh-e-mahfil ko
maut ne shaam se sulāyā mujhe
niiñd shab bhar na aa.ī qātil ko
Duub kar pā liyā sukūn-e-hayāt
pahoñche sāhil pe kho ke sāhil ko
un pe ik roz paḌ ga.ī thī nazar
umr bhar jhelnā paḌā dil ko
ġham meñ phūloñ ke bārhā 'ālī'
dekhā rote hue anādil ko
mil gai dard ki dawa dil ko
rakhe allah mere qatil ko
ishq ne dagh wo diya dil ko
aa gai sharm mah-e-kaamil ko
kaT chuki thi rag-e-hayat meri
rahm kab aaya mere qatil ko
mana rahzan hai rahbar mera
kya kahun main charagh-e-manzil ko
kis ki kashti lagi kinare se
zalzala aa raha hai sahil ko
subh ko par tarashe jaenge
koi kar de KHabar anadil ko
dagh-e-dil mera dekhne wale
shama kahte hain mah-e-kaamil ko
mana zalim hain bewafa hain phul
shikwa zeba nahin anadil ko
yunhi dekha nahin maal-e-ishq
zahmaten di hain dast-e-qatil ko
main chala gard-e-karwan ke sath
kah do mera salam manzil ko
mana aajiz hain jaan se parwane
chahiye kya charagh-e-mahfil ko
maut ne sham se sulaya mujhe
nind shab bhar na aai qatil ko
Dub kar pa liya sukun-e-hayat
pahonche sahil pe kho ke sahil ko
un pe ek roz paD gai thi nazar
umr bhar jhelna paDa dil ko
gham mein phulon ke barha 'ali'
dekha rote hue anadil ko

nazar dekhte haiñ jigar dekhte haiñ
tujhe har taraf jalva-gar dekhte haiñ
vo hañs kar adā se jidhar dekhte haiñ
zamāne ko zer-o-zabar dekhte haiñ
yahī haiñ jo ḳhud-bīniyāñ to tumhīñ ko
lagegī tumhārī nazar dekhte haiñ
rahī jab na paañv uThāne kī tāqat
khule aaj zindāñ ke dar dekhte haiñ
kahīñ aa bhī o sub.h-e-ummīd-e-ālam
tirī raah murġh-e-sahar dekhte haiñ
palaT kar vo aa.e haiñ mayyat se merī
yahī ḳhvāb ham raat bhar dekhte haiñ
jo mumkin nahīñ tere dar tak rasā.ī
to baiThe tirī rahguzar dekhte haiñ
kahīñ baaġh meñ gar bhaḌakte haiñ sho'le
to ghabrā ke ham bāl-o-par dekhte haiñ
chamakte haiñ jab āsmāñ par sitāre
to ham apne dāġh-e-jigar dekhte haiñ
nazar dekhte hain jigar dekhte hain
tujhe har taraf jalwa-gar dekhte hain
wo hans kar ada se jidhar dekhte hain
zamane ko zer-o-zabar dekhte hain
yahi hain jo KHud-biniyan to tumhin ko
lagegi tumhaari nazar dekhte hain
rahi jab na panw uThane ki taqat
khule aaj zindan ke dar dekhte hain
kahin aa bhi o subh-e-ummid-e-alam
teri rah murgh-e-sahar dekhte hain
palaT kar wo aae hain mayyat se meri
yahi KHwab hum raat bhar dekhte hain
jo mumkin nahin tere dar tak rasai
to baiThe teri rahguzar dekhte hain
kahin bagh mein gar bhaDakte hain sho'le
to ghabra ke hum baal-o-par dekhte hain
chamakte hain jab aasman par sitare
to hum apne dagh-e-jigar dekhte hain

tujh ko dekhe ik zamāna ho gayā
zahr ab to āb-o-dāna ho gayā
ishq jiine kā bahāna ho gayā
daam thā qismat se daana ho gayā
muskurā kar tū ravāna ho gayā
merī vahshat kā bahāna ho gayā
sair karke tū chaman se kyā chalā
dil bhī pahlū se ravāna ho gayā
ek din ro.e the terī yaad meñ
thā ye qissa jo fasāna ho gayā
dī jilā aisī tasavvur ne tire
dil mirā ā.īna-ḳhāna ho gayā
pūchhte ho haal kyā 'ālī' kā ab
mar gayā vo to zamāna ho gayā
tujh ko dekhe ek zamana ho gaya
zahr ab to aab-o-dana ho gaya
ishq jine ka bahana ho gaya
dam tha qismat se dana ho gaya
muskura kar tu rawana ho gaya
meri wahshat ka bahana ho gaya
sair karke tu chaman se kya chala
dil bhi pahlu se rawana ho gaya
ek din roe the teri yaad mein
tha ye qissa jo fasana ho gaya
di jila aisi tasawwur ne tere
dil mera aaina-KHana ho gaya
puchhte ho haal kya 'ali' ka ab
mar gaya wo to zamana ho gaya

lagā ke dil kabhī aañsū bhī ham bahā na sake
lagī jo aag jigar meñ use bujhā na sake
kiyā za.iif tire qasd-e-justujū ne hameñ
ki tā-lahad bhī ham apne qadam se jā na sake
vo aaj bazm meñ tevar chaḌhā.e aa.e haiñ
ki hāl-e-dil koī apnā unheñ sunā na sake
azal se naam pe mere faroġh likkhā thā
vo mujh ko laakh miTāyā kiye miTā na sake
sulā ke qabr meñ dete ho thapkiyāñ sāhib
ki mujh ko shor-e-qayāmat bhī ab jagā na sake
hamārā daulat-e-duniyā ne sar buland kiyā
ki dar pe dost ke sajde ko sar jhukā na sake
hamāre dil meñ likhī thī magar tirī ulfat
ki ham jamāl-e-jahāñ se fareb khā na sake
burā ho rang-e-ruḳh-e-nā-murād kā 'ālī'
kisī kā raaz kaleje meñ ham chhupā na sake
laga ke dil kabhi aansu bhi hum baha na sake
lagi jo aag jigar mein use bujha na sake
kiya zaif tere qasd-e-justuju ne hamein
ki ta-lahad bhi hum apne qadam se ja na sake
wo aaj bazm mein tewar chaDhae aae hain
ki haal-e-dil koi apna unhen suna na sake
azal se nam pe mere farogh likkha tha
wo mujh ko lakh miTaya kiye miTa na sake
sula ke qabr mein dete ho thapkiyan sahib
ki mujh ko shor-e-qayamat bhi ab jaga na sake
hamara daulat-e-duniya ne sar buland kiya
ki dar pe dost ke sajde ko sar jhuka na sake
hamare dil mein likhi thi magar teri ulfat
ki hum jamal-e-jahan se fareb kha na sake
bura ho rang-e-ruKH-e-na-murad ka 'ali'
kisi ka raaz kaleje mein hum chhupa na sake

ye qarz to merā hai chukā.egā koī aur
dukh mujh ko hai aur niir bahā.egā koī aur
kyā phir yūñhī dī jā.egī ujrat pe gavāhī
kyā terī sazā ab ke bhī pā.egā koī aur
anjām ko pahuñchūñgā maiñ anjām se pahle
ḳhud merī kahānī bhī sunā.egā koī aur
tab hogī ḳhabar kitnī hai raftār-e-taġhayyur
jab shaam Dhale lauT ke aa.egā koī aur
ummīd-e-sahar bhī to virāsat meñ hai shāmil
shāyad ki diyā ab ke jalā.egā koī aur
kab bār-e-tabassum mire hoñToñ se uThegā
ye bojh bhī lagtā hai uThā.egā koī aur
is baar huuñ dushman kī rasā.ī se bahut duur
is baar magar zaḳhm lagā.egā koī aur
shāmil pas-e-parda bhī haiñ is khel meñ kuchh log
bolegā koī hoñT hilā.egā koī aur
ye qarz to mera hai chukaega koi aur
dukh mujh ko hai aur nir bahaega koi aur
kya phir yunhi di jaegi ujrat pe gawahi
kya teri saza ab ke bhi paega koi aur
anjam ko pahunchunga main anjam se pahle
KHud meri kahani bhi sunaega koi aur
tab hogi KHabar kitni hai raftar-e-taghayyur
jab sham Dhale lauT ke aaega koi aur
ummid-e-sahar bhi to wirasat mein hai shamil
shayad ki diya ab ke jalaega koi aur
kab bar-e-tabassum mere honTon se uThega
ye bojh bhi lagta hai uThaega koi aur
is bar hun dushman ki rasai se bahut dur
is bar magar zaKHm lagaega koi aur
shamil pas-e-parda bhi hain is khel mein kuchh log
bolega koi honT hilaega koi aur

vo mere haal pe royā bhī muskurāyā bhī
ajiib shaḳhs hai apnā bhī hai parāyā bhī
ye intizār sahar kā thā yā tumhārā thā
diyā jalāyā bhī maiñ ne diyā bujhāyā bhī
maiñ chāhtā huuñ Thahar jaa.e chashm-e-dariyā meñ
laraztā aks tumhārā bhī merā saayā bhī
bahut mahīn thā parda laraztī āñkhoñ kā
mujhe dikhāyā bhī tū ne mujhe chhupāyā bhī
bayāz bhar bhī ga.ī aur phir bhī saada hai
tumhāre naam ko likkhā bhī aur miTāyā bhī
wo mere haal pe roya bhi muskuraya bhi
ajib shaKHs hai apna bhi hai paraya bhi
ye intizar sahar ka tha ya tumhaara tha
diya jalaya bhi main ne diya bujhaya bhi
main chahta hun Thahar jae chashm-e-dariya mein
larazta aks tumhaara bhi mera saya bhi
bahut mahin tha parda larazti aankhon ka
mujhe dikhaya bhi tu ne mujhe chhupaya bhi
bayaz bhar bhi gai aur phir bhi sada hai
tumhaare nam ko likkha bhi aur miTaya bhi

ye aur baat ki rañg-e-bahār kam hogā
na.ī rutoñ meñ daraḳhtoñ kā baar kam hogā
ta.alluqāt meñ aa.ī hai bas ye tabdīlī
mileñge ab bhī magar intizār kam hogā
maiñ sochtā rahā kal raat baiTh kar tanhā
ki is hujūm meñ merā shumār kam hogā
palaT to aa.egā shāyad kabhī yahī mausam
tire baġhair magar ḳhush-gavār kam hogā
bahut tavīl hai 'ānas' ye zindagī kā safar
bas ek shaḳhs pe dār-o-madār kam hogā
ye aur baat ki rang-e-bahaar kam hoga
nai ruton mein daraKHton ka bar kam hoga
talluqat mein aai hai bas ye tabdili
milenge ab bhi magar intizar kam hoga
main sochta raha kal raat baiTh kar tanha
ki is hujum mein mera shumar kam hoga
palaT to aaega shayad kabhi yahi mausam
tere baghair magar KHush-gawar kam hoga
bahut tawil hai 'anas' ye zindagi ka safar
bas ek shaKHs pe dar-o-madar kam hoga

bāhar bhī ab andar jaisā sannāTā hai
dariyā ke us paar bhī gahrā sannāTā hai
shor thame to shāyad sadiyāñ biit chukī haiñ
ab tak lekin sahmā sahmā sannāTā hai
kis se bolūñ ye to ik sahrā hai jahāñ par
maiñ huuñ yā phir gūñgā bahrā sannāTā hai
jaise ik tūfān se pahle kī ḳhāmoshī
aaj mirī bastī meñ aisā sannāTā hai
na.ī sahar kī chaap na jaane kab ubhregī
chāroñ jānib raat kā gahrā sannāTā hai
soch rahe ho socho lekin bol na paḌnā
dekh rahe ho shahr meñ kitnā sannāTā hai
mahv-e-ḳhvāb haiñ saarī dekhne vaalī āñkheñ
jāgne vaalā bas ik andhā sannāTā hai
Darnā hai to an-jānī āvāz se Darnā
ye to 'ānis' dekhā-bhālā sannāTā hai
bahar bhi ab andar jaisa sannaTa hai
dariya ke us par bhi gahra sannaTa hai
shor thame to shayad sadiyan bit chuki hain
ab tak lekin sahma sahma sannaTa hai
kis se bolun ye to ek sahra hai jahan par
main hun ya phir gunga bahra sannaTa hai
jaise ek tufan se pahle ki KHamoshi
aaj meri basti mein aisa sannaTa hai
nai sahar ki chap na jaane kab ubhregi
chaaron jaanib raat ka gahra sannaTa hai
soch rahe ho socho lekin bol na paDna
dekh rahe ho shahr mein kitna sannaTa hai
mahw-e-KHwab hain sari dekhne wali aankhen
jagne wala bas ek andha sannaTa hai
Darna hai to an-jaani aawaz se Darna
ye to 'anis' dekha-bhaala sannaTa hai

ajab talāsh-e-musalsal kā iḳhtitām huā
husūl-e-rizq huā bhī to zer-e-dām huā
thā intizār manāeñge mil ke dīvālī
na tum hī lauT ke aa.e na vaqt-e-shām huā
har ek shahr kā me.aar muḳhtalif dekhā
kahīñ pe sar kahīñ pagḌī kā ehtirām huā
zarā sī umr adāvat kī lambī fehristeñ
ajiib qarz virāsat meñ mere naam huā
na thī zamīn meñ vus.at mirī nazar jaisī
badan thakā bhī nahīñ aur safar tamām huā
ham apne saath liye phir rahe haiñ pachhtāvā
ḳhayāl lauT ke jaane kā gaam gaam huā
ajab talash-e-musalsal ka iKHtitam hua
husul-e-rizq hua bhi to zer-e-dam hua
tha intizar manaenge mil ke diwali
na tum hi lauT ke aae na waqt-e-sham hua
har ek shahr ka mear muKHtalif dekha
kahin pe sar kahin pagDi ka ehtiram hua
zara si umr adawat ki lambi fehristen
ajib qarz wirasat mein mere nam hua
na thi zamin mein wusat meri nazar jaisi
badan thaka bhi nahin aur safar tamam hua
hum apne sath liye phir rahe hain pachhtawa
KHayal lauT ke jaane ka gam gam hua

kitne hī peḌ ḳhauf-e-ḳhizāñ se ujaḌ ga.e
kuchh barg-e-sabz vaqt se pahle hī jhaḌ ga.e
kuchh āñdhiyāñ bhī apnī muāvin safar meñ thiiñ
thak kar paḌāv Daalā to ḳheme ukhaḌ ga.e
ab ke mirī shikast meñ un kā bhī haath hai
vo tiir jo kamān ke panje meñ gaḌ ga.e
suljhī thiiñ gutthiyāñ mirī dānist meñ magar
hāsil ye hai ki zaḳhmoñ ke Tāñke ukhaḌ ga.e
nirvān kyā bas ab to amaañ kī talāsh hai
tahzīb phailne lagī jañgal sukaḌ ga.e
is band ghar meñ kaise kahūñ kyā tilism hai
khole the jitne qufl vo hoñToñ pe paḌ ga.e
be-saltanat huī haiñ ka.ī ūñchī gardaneñ
bāhar saroñ ke dast-e-tasallut se dhaḌ ga.e
kitne hi peD KHauf-e-KHizan se ujaD gae
kuchh barg-e-sabz waqt se pahle hi jhaD gae
kuchh aandhiyan bhi apni muawin safar mein thin
thak kar paDaw Dala to KHeme ukhaD gae
ab ke meri shikast mein un ka bhi hath hai
wo tir jo kaman ke panje mein gaD gae
suljhi thin gutthiyan meri danist mein magar
hasil ye hai ki zaKHmon ke Tanke ukhaD gae
nirwan kya bas ab to aman ki talash hai
tahzib phailne lagi jangal sukaD gae
is band ghar mein kaise kahun kya tilism hai
khole the jitne qufl wo honTon pe paD gae
be-saltanat hui hain kai unchi gardanen
bahar saron ke dast-e-tasallut se dhaD gae

ik karb-e-musalsal kī sazā deñ to kise deñ
maqtal meñ haiñ jiine kī duā deñ to kise deñ
patthar haiñ sabhī log kareñ baat to kis se
is shahr-e-ḳhamoshāñ meñ sadā deñ to kise deñ
hai kaun ki jo ḳhud ko hī jaltā huā dekhe
sab haath haiñ kāġhaz ke diyā deñ to kise deñ
sab log savālī haiñ sabhī jism barahna
aur paas hai bas ek ridā deñ to kise deñ
jab haath hī kaT jaa.eñ to thāmegā bhalā kaun
ye soch rahe haiñ ki asā deñ to kise deñ
bāzār meñ ḳhushbū ke ḳharīdār kahāñ haiñ
ye phuul haiñ be-rañg batā deñ to kise deñ
chup rahne kī har shaḳhs qasam khaa.e hue hai
ham zahr bharā jaam bhalā deñ to kise deñ
ek karb-e-musalsal ki saza den to kise den
maqtal mein hain jine ki dua den to kise den
patthar hain sabhi log karen baat to kis se
is shahr-e-KHamoshan mein sada den to kise den
hai kaun ki jo KHud ko hi jalta hua dekhe
sab hath hain kaghaz ke diya den to kise den
sab log sawali hain sabhi jism barahna
aur pas hai bas ek rida den to kise den
jab hath hi kaT jaen to thamega bhala kaun
ye soch rahe hain ki asa den to kise den
bazar mein KHushbu ke KHaridar kahan hain
ye phul hain be-rang bata den to kise den
chup rahne ki har shaKHs qasam khae hue hai
hum zahr bhara jam bhala den to kise den

patthar haiñ sabhī log kareñ baat to kis se
is shahr-e-ḳhamoshāñ meñ sadā deñ to kise deñ
hai kaun ki jo ḳhud ko hī jaltā huā dekhe
sab haath haiñ kāġhaz ke diyā deñ to kise deñ
sab log savālī haiñ sabhī jism barahna
aur paas hai bas ek ridā deñ to kise deñ
jab haath hī kaT jaa.eñ to thāmegā bhalā kaun
ye soch rahe haiñ ki asā deñ to kise deñ
patthar hain sabhi log karen baat to kis se
is shahr-e-KHamoshan mein sada den to kise den
hai kaun ki jo KHud ko hi jalta hua dekhe
sab hath hain kaghaz ke diya den to kise den
sab log sawali hain sabhi jism barahna
aur pas hai bas ek rida den to kise den
jab hath hi kaT jaen to thamega bhala kaun
ye soch rahe hain ki asa den to kise den

vo kuchh gahrī soch meñ aise Duub gayā hai
baiThe baiThe nadī kināre Duub gayā hai
aaj kī raat na jaane kitnī lambī hogī
aaj kā sūraj shaam se pahle Duub gayā hai
vo jo pyāsā lagtā thā sailāb-zada thā
paanī paanī kahte kahte Duub gayā hai
mere apne andar ek bhañvar thā jis meñ
merā sab kuchh saath hī mere Duub gayā hai
shor to yuuñ uTThā thā jaise ik tūfāñ ho
sannāTe meñ jaane kaise Duub gayā hai
āḳhirī ḳhvāhish puurī kar ke jiinā kaisā
'ānas' bhī sāhil tak aa ke Duub gayā hai
wo kuchh gahri soch mein aise Dub gaya hai
baiThe baiThe nadi kinare Dub gaya hai
aaj ki raat na jaane kitni lambi hogi
aaj ka suraj sham se pahle Dub gaya hai
wo jo pyasa lagta tha sailab-zada tha
pani pani kahte kahte Dub gaya hai
mere apne andar ek bhanwar tha jis mein
mera sab kuchh sath hi mere Dub gaya hai
shor to yun uTTha tha jaise ek tufan ho
sannaTe mein jaane kaise Dub gaya hai
aaKHiri KHwahish puri kar ke jina kaisa
'anas' bhi sahil tak aa ke Dub gaya hai

ho jā.egī jab tum se shanāsā.ī zarā aur
baḌh jā.egī shāyad mirī tanhā.ī zarā aur
kyuuñ khul ga.e logoñ pe mirī zaat ke asrār
ai kaash ki hotī mirī gahrā.ī zarā aur
phir haath pe zaḳhmoñ ke nishāñ gin na sakoge
ye uljhī huī Dor jo suljhā.ī zarā aur
tardīd to kar saktā thā phailegī magar baat
is taur bhī hogī tirī rusvā.ī zarā aur
kyuuñ tark-e-ta.alluq bhī kiyā lauT bhī āyā?
achchhā thā ki hotā jo vo harjā.ī zarā aur
hai diip tirī yaad kā raushan abhī dil meñ
ye ḳhauf hai lekin jo havā aa.ī zarā aur
laḌnā vahīñ dushman se jahāñ gher sako tum
jītoge tabhī hogī jo paspā.ī zarā aur
baḌh jā.eñge kuchh aur lahū bechne vaale
ho jaa.e agar shahr meñ mahñgā.ī zarā aur
ik Dūbtī dhaḌkan kī sadā log na sun leñ
kuchh der ko bajne do ye shahnā.ī zarā aur
ho jaegi jab tum se shanasai zara aur
baDh jaegi shayad meri tanhai zara aur
kyun khul gae logon pe meri zat ke asrar
ai kash ki hoti meri gahrai zara aur
phir hath pe zaKHmon ke nishan gin na sakoge
ye uljhi hui Dor jo suljhai zara aur
tardid to kar sakta tha phailegi magar baat
is taur bhi hogi teri ruswai zara aur
kyun tark-e-talluq bhi kiya lauT bhi aaya?
achchha tha ki hota jo wo harjai zara aur
hai dip teri yaad ka raushan abhi dil mein
ye KHauf hai lekin jo hawa aai zara aur
laDna wahin dushman se jahan gher sako tum
jitoge tabhi hogi jo paspai zara aur
baDh jaenge kuchh aur lahu bechne wale
ho jae agar shahr mein mahngai zara aur
ek Dubti dhaDkan ki sada log na sun len
kuchh der ko bajne do ye shahnai zara aur

jīvan ko dukh dukh ko aag aur aag ko paanī kahte
bachche lekin so.e hue the kis se kahānī kahte
sach kahne kā hausla tum ne chhīn liyā hai varna
shahr meñ phailī vīrānī ko sab vīrānī kahte
vaqt guzartā jaatā aur ye zaḳhm hare rahte to
baḌī hifāzat se rakkhī hai terī nishānī kahte
vo to shāyad donoñ kā dukh ik jaisā thā varna
ham bhī patthar mārte tujh ko aur dīvānī kahte
tabdīlī sachchā.ī hai is ko mānte lekin kaise
ā.īne ko dekh ke ik tasvīr purānī kahte
terā lahja apnāyā ab dil meñ hasrat sī hai
apnī koī baat kabhī to apnī zabānī kahte
chup rah kar iz.hār kiyā hai kah sakte to 'ānas'
ek alāhida tarz-e-suḳhan kā tujh ko baanī kahte
jiwan ko dukh dukh ko aag aur aag ko pani kahte
bachche lekin soe hue the kis se kahani kahte
sach kahne ka hausla tum ne chhin liya hai warna
shahr mein phaili virani ko sab virani kahte
waqt guzarta jata aur ye zaKHm hare rahte to
baDi hifazat se rakkhi hai teri nishani kahte
wo to shayad donon ka dukh ek jaisa tha warna
hum bhi patthar marte tujh ko aur diwani kahte
tabdili sachchai hai is ko mante lekin kaise
aaine ko dekh ke ek taswir purani kahte
tera lahja apnaya ab dil mein hasrat si hai
apni koi baat kabhi to apni zabani kahte
chup rah kar izhaar kiya hai kah sakte to 'anas'
ek alahida tarz-e-suKHan ka tujh ko bani kahte

milan kī saa.at ko is tarah se amar kiyā hai
tumhārī yādoñ ke saath tanhā safar kiyā hai
sunā hai us rut ko dekh kar tum bhī ro paḌe the
sunā hai bārish ne pattharoñ par asar kiyā hai
salīb kā baar bhī uThāo tamām jīvan
ye lab-kushā.ī kā jurm tum ne agar kiyā hai
tumheñ ḳhabar thī haqīqateñ talḳh haiñ jabhī to!
tumhārī āñkhoñ ne ḳhvāb ko mo'atabar kiyā hai
ghuTan baḌhī hai to phir usī ko sadā.eñ dī haiñ
ki jis havā ne har ik shajar be-samar kiyā hai
hai tere andar basī huī ek aur duniyā
magar kabhī tū ne itnā lambā safar kiyā hai
mire hī dam se to raunaqeñ tere shahr meñ thiiñ
mire hī qadmoñ ne dasht ko rah-guzar kiyā hai
tujhe ḳhabar kyā mire laboñ kī ḳhamoshiyoñ ne!
tire fasāne ko kis qadar muḳhtasar kiyā hai
bahut sī āñkhoñ meñ tīrgī ghar banā chukī hai
bahut sī āñkhoñ ne intizār-e-sahar kiyā hai
milan ki saat ko is tarah se amar kiya hai
tumhaari yaadon ke sath tanha safar kiya hai
suna hai us rut ko dekh kar tum bhi ro paDe the
suna hai barish ne pattharon par asar kiya hai
salib ka bar bhi uThao tamam jiwan
ye lab-kushai ka jurm tum ne agar kiya hai
tumhein KHabar thi haqiqaten talKH hain jabhi to!
tumhaari aankhon ne KHwab ko mo'atabar kiya hai
ghuTan baDhi hai to phir usi ko sadaen di hain
ki jis hawa ne har ek shajar be-samar kiya hai
hai tere andar basi hui ek aur duniya
magar kabhi tu ne itna lamba safar kiya hai
mere hi dam se to raunaqen tere shahr mein thin
mere hi qadmon ne dasht ko rah-guzar kiya hai
tujhe KHabar kya mere labon ki KHamoshiyon ne!
tere fasane ko kis qadar muKHtasar kiya hai
bahut si aankhon mein tirgi ghar bana chuki hai
bahut si aankhon ne intizar-e-sahar kiya hai
